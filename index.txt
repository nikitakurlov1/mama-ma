Міністерство освіти і науки України
Департамент освіти і науки Кіровоградської обласної військової адміністрації
Кіровоградська Мала академія наук учнівської молоді
 
 
 
Відділення філософії та суспільствознавства
Секція: педагогіка
 
 
 
 РОЗВИТОК КОГНІТИВНОЇ ГНУЧКОСТІ ЛІДЕРІВ 
УЧНІВСЬКОГО САМОВРЯДУВАННЯ
 
  

Роботу виконала:
Місько Поліна Олександрівна,
учениця 9 класу
Первозванівського ліцею
Первозванівської сільської ради Кропивницького району
Кіровоградської області
 
Наукові керівники:
Краснощок Інна Петрівна,
доцент кафедри педагогіки та спеціальної освіти Центральноукраїнського
державного університету
імені Володимира Винниченка,
кандидат педагогічних наук;
 
Курлова Оксана Михайлівна,
директор Первозванівського ліцею
Первозванівської сільської ради Кропивницького району
Кіровоградської області
 

Кропивницький – 2025
Кіровоградська Мала академія наук учнівської молоді

Анотація
Місько Поліна Олександрівна, учениця 9 класу Первозванівського ліцею Первозванівської сільської ради Кропивницького району Кіровоградської області.
Наукові керівники: Краснощок Інна Петрівна, доцент кафедри педагогіки та спеціальної освіти Центральноукраїнського державного університету імені Володимира Винниченка, кандидат педагогічних наук; 
Курлова Оксана Михайлівна, директор Первозванівського ліцею Первозванівської сільської ради Кропивницького району Кіровоградської області.

Розвиток когнітивної гнучкості лідерів учнівського самоврядування

Дослідницьку роботу присвячено обґрунтуванню організаційно-педагогічних умов ефективного розвитку когнітивної гнучкості лідерів учнівського самоврядування та розробці й експериментальній перевірці ефективності цільової програми їх реалізації в освітньому середовищі закладу загальної середньої освіти.
На основі узагальнення та систематизації наукових джерел з проблеми дослідження уточнено сутність поняття «когнітивна гнучкість». Розглянувши основні завдання діяльності лідерів учнівського самоврядування, обґрунтовано поняття «когнітивна гнучкість лідерів учнівського самоврядування»; визначено критерії, показники та схарактеризовано рівні (низький, середній, високий) розвитку когнітивної гнучкості лідерів учнівського самоврядування.
Проаналізовано наявний стан прояву когнітивної гнучкості лідерів учнівського самоврядування Первозванівського ліцею, визначено чинники, які зумовлюють недостатній рівень розвитку досліджуваної якості та обґрунтовано організаційно-педагогічні умови, реалізація яких спрямована на підвищення ефективності даного процесу.
Для комплексної реалізації визначених умов розроблено й апробовано цільову програму «Розвиток когнітивної гнучкості лідерів учнівського самоврядування – COGNITIVE FLEXIBILITY» та розроблено методичне забезпечення її реалізації.
Подано результати дослідно-експериментальної перевірки ефективності Програми  «Cognitive Flexibility», які засвідчили позитивну динаміку рівнів прояву когнітивної гнучкості лідерів з експериментальної групи за всіма критеріями та майже відсутність таких змін у контрольній групі, що дозволило зробити висновок про доцільність її використання в освітньому процесі закладів загальної середньої освіти з метою підвищення рівня розвитку когнітивної гнучкості лідерів учнівського самоврядування.
Ключові слова: гнучкість, когнітивна гнучкість, лідер учнівського самоврядування, когнітивна гнучкість лідерів учнівського самоврядування.
ЗМІСТ

ВСТУП	4
РОЗДІЛ 1  ТЕОРЕТИЧНІ ОСНОВИ РОЗВИТКУ КОГНІТИВНОЇ ГНУЧКОСТІ ЛІДЕРІВ УЧНІВСЬКОГО САМОВРЯДУВАННЯ	8
1.1. Визначення когнітивної гнучкості особистості як науково-педагогічна проблема	8
1.2. Зміст, критерії та рівні розвитку когнітивної гнучкості лідерів учнівського самоврядування	12
РОЗДІЛ 2 ЕКСПЕРИМЕНТАЛЬНЕ ДОСЛІДЖЕННЯ ПРОЦЕСУ РОЗВИТКУ КОГНІТИВНОЇ ГНУЧКОСТІ ЛІДЕРІВ УЧНІВСЬКОГО САМОВРЯДУВАННЯ ПЕРВОЗВАНІВСЬКОГО ЛІЦЕЮ	20
2.1. Аналіз стану розвитку когнітивної гнучкості лідерів учнівського самоврядування Первозванівського ліцею	21
2.2. Програма розвитку когнітивної гнучкості лідерів учнівського самоврядування - COGNITIVE FLEXIBILITY	29
2.3. Аналіз результатів дослідно-експериментальної роботи з розвитку когнітивної гнучкості лідерів учнівського самоврядування Первозванівського ліцею	36
ВИСНОВКИ	43
СПИСОК ВИКОРИСТАНИХ ДЖЕРЕЛ	46
ДОДАТКИ	49
ВСТУП
Досягнення успіху в умовах швидких змін, невизначеності, що характерні для сьогодення і, ймовірно, будуть набирати обертів у майбутньому, неможливе без здатності швидко адаптуватися до нових умов, знаходити нестандартні рішення, аналізувати різні точки зору та змінювати стратегії мислення й поведінки залежно від ситуації. Іншими словами, проявляти когнітивну гнучкість у відповідь на виклики, зумовлені динамічними змінами у всіх сферах життя.
Відтак для сучасної школи, яка покликана підготувати учнів до успішного життя в умовах сьогодення та майбутнього, з-поміж пріоритетних завдань постає створення умов для розвитку когнітивної гнучкості здобувачів освіти, для їхньої успішної самореалізації в умовах нестабільного та динамічного суспільства.
Теоретичні та методичні аспекти розвитку когнітивної гнучкості особистості взагалі та здобувачів освіти зокрема, розкрито у працях: Л. Балецької [1], О. Логвись [13], Б. Савчук [17], Л. Смалиус [20], Р. Котенко [17], М. Пантюк [17], Н. Шавровської [20], Я. Швень [25], Ю. Щербяк [26] та інших.
Розвиток когнітивної гнучкості є критично важливим для лідерів учнівського самоврядування, які у своїй діяльності постійно зіштовхуються з новими викликами, потребою швидко адаптуватися до змін, приймати рішення, що впливають на інтереси великої кількості учасників освітнього процесу. Однак шкільна практика свідчить, що поширеним з-поміж лідерів учнівського самоврядування є стереотипне мислення, «сліпе» наслідування минулого досвіду поведінки, нездатність сприймати зміни в інтересах, прагненнях членів учнівського колективу, уперте дотримання свого бачення, плану організації шкільного життя учнів тощо. Це нерідко призводить до ухвалення необґрунтованих рішень, вибору недоцільної в нових умовах поведінки, однотипних, нецікавих учням пропозицій, а відтак лідери учнівського самоврядування втрачають довіру, підтримку учнівського колективу, знижується мотивація здобувачів освіти до участі в учнівському самоврядуванні. Отже, від рівня розвитку когнітивної гнучкості лідерів залежить ефективність діяльності учнівського самоврядування як важливого компонента освітнього процесу школи в цілому.
Обґрунтуванню переваг залучення учнів до діяльності учнівського самоврядування в закладах загальної освіти присвячено дослідження: І. Бабенко, К. Безрук [2; 3], М.Бондаренко, М. Гриньової [7], О. Долгової [8], І. Іонова, А. Митнюк, І.Станевич, Ю. Шутько та інших.
Водночас аналіз наукових досліджень засвідчив недостатню увагу вчених до проблеми розвитку когнітивної гнучкості лідерів учнівського самоврядування.
Отже, з одного боку, об’єктивна потреба розвитку когнітивної гнучкості лідерів учнівського самоврядування, а з іншого – недостатня розробленість шляхів забезпечення ефективності даного процесу в освітньому просторі закладу освіти зумовили вибір теми нашого дослідження: «Розвиток когнітивної гнучкості лідерів учнівського самоврядування».
Мета дослідження полягає в обґрунтуванні організаційно-педагогічних умов ефективного розвитку когнітивної гнучкості лідерів учнівського самоврядування та розробці цільової програми їх реалізації в освітньому середовищі закладу загальної середньої освіти.
Для досягнення поставленої мети визначено завдання дослідження:
З’ясувати стан досліджуваної проблеми й уточнити сутність понять «когнітивна гнучкість» та «когнітивна гнучкість лідерів учнівського самоврядування».
Визначити критерії, показники та схарактеризувати рівні розвитку когнітивної гнучкості лідерів учнівського самоврядування. 
Проаналізувати наявний стан розвитку когнітивної гнучкості лідерів учнівського самоврядування Первозванівського ліцею.
Обґрунтувати організаційно-педагогічні умови, створення й реалізація яких в освітньому середовищі закладу загальної середньої освіти підвищить ефективність розвитку когнітивної гнучкості лідерів учнівського самоврядування. 
Розробити та експериментально апробувати цільову програму забезпечення організаційно-педагогічних умов ефективного розвитку когнітивної гнучкості лідерів учнівського самоврядування. 
Об’єкт дослідження: процес розвитку когнітивної гнучкості здобувачів освіти.
Предмет дослідження: організаційно-педагогічні умови розвитку когнітивної  гнучкості лідерів учнівського самоврядування в освітньому середовищі закладу загальної середньої освіти.
Для розв’язання поставлених завдань було використано наступні методи дослідження: 
теоретичні: аналіз наукових джерел, порівняння, узагальнення для з’ясування змісту базових понять дослідження; систематизація й узагальнення науково-методичних положень для визначення організаційно-педагогічних умов ефективного розвитку когнітивної гнучкості лідерів учнівського самоврядування;
емпіричні: педагогічне спостереження, опитування (інтерв’ювання, бесіди, анкетування); педагогічний експеримент (констатувальний та формувальний етапи) задля перевірки ефективності розробленої цільової програми забезпечення визначених організаційно-педагогічних умов ефективного розвитку когнітивної гнучкості лідерів учнівського самоврядування;
статистичні: кількісний та якісний аналіз результатів діагностики.
Емпірична база дослідження. Дослідження проводилося на базі Первозванівського ліцею. До дослідження були залучені 38 лідерів учнівського самоврядування.
Особистий внесок та елементи наукової новизни полягають у тому, що: 
уточнено сутність понять: «когнітивна гнучкість», «когнітивна гнучкість лідерів учнівського самоврядування»;
визначено критерії (інформаційно-аналітичний, емоційно-мотиваційний, діяльнісний), показники та рівні (низький, середній, високий) розвитку когнітивної гнучкості лідерів учнівського самоврядування; 
теоретично обґрунтовано організаційно-педагогічні умови розвитку когнітивної гнучкості лідерів учнівського самоврядування (використання  інтерактивних форм та методів підвищення обізнаності лідерів учнівського самоврядування щодо змісту й ролі когнітивної гнучкості у міжособистісній взаємодії; стимулювання збагачення досвіду позитивно-емоційних переживань лідерів учнівського самоврядування щодо ситуацій успіху від прояву когнітивної гнучкості;  залучення лідерів учнівського самоврядування до спеціально організованої освітньої діяльності, спрямованої на набуття досвіду прояву навичок когнітивної гнучкості).
Практичне значення дослідження полягає у розробленні та успішній апробації цільової програми розвитку когнітивної гнучкості лідерів учнівського самоврядування – «COGNITIVE FLEXIBILITY». 
Мета і завдання дослідження зумовили структуру науково-дослідницької роботи, яка складається зі вступу, теоретичного та практичного розділів, висновків, списку використаних джерел (28 найменувань) та додатків. 

РОЗДІЛ 1  ТЕОРЕТИЧНІ ОСНОВИ РОЗВИТКУ КОГНІТИВНОЇ ГНУЧКОСТІ ЛІДЕРІВ УЧНІВСЬКОГО САМОВРЯДУВАННЯ 

1.1. Визначення когнітивної гнучкості особистості як науково-педагогічна проблема

У сучасному світі, що характеризується інформаційною перевантаженістю, невизначеністю, постійними технологічними змінами, поширенням використання штучного інтелекту, критично важливими особистісними якостями, необхідними кожній людині для конкурентоспроможності, успіху в умовах нових реалій є: гнучкість, стійкість, адаптивність, креативне та аналітичне мислення, лідерство та соціальний вплив [28]. За цих обставин, сучасна школа покликана створювати умови для розвитку здатності учнів до швидкої адаптації, ефективного реагування на зміни, аналізу та критичної оцінки інформації, знаходити креативні рішення та ефективно взаємодіяти з іншими людьми. Водночас у дослідженнях [1; 4; 13; 17; 18; 25; 26] обґрунтовано, що необхідною умовою формування зазначених здатностей є когнітивна гнучкість здобувачів освіти. Відтак важливим завданням освітньої діяльності школи постає розвиток когнітивної гнучкості учнів для їхньої успішної соціалізації та професійної реалізації в майбутньому. Підтвердженням чого є помітне зростання вживаності вченими поняття «когнітивна гнучкість» у психолого-педагогічних дослідженнях щодо характеристики актуальних у сучасних умовах результатів освітнього процесу. Водночас аналіз наукових праць засвідчує наявність різних підходів авторів до трактування даного поняття, але дослідники здебільшого джерело його розуміння вбачають у зверненні до категорій «гнучкість» та «когніція». 
Автори словника педагогічних та психологічних термінів поняття «гнучкість» визначають як «здатність до оперативного реагування на зміни»  [19, с.20]. Згідно тлумачення у словнику української мови, «гнучкий: який легко згинається, гнеться; здатний легко змінюватися, багатий на відтінки; який вміло і швидко застосовується в різних обставинах» [5, с.248]. В Оксфордському словнику англійської мови подано три тлумачення слова гнучкість (flexibility): по-перше, якість легкого згинання без руйнування; по-друге, здатність легко модифікуватися; і, по-третє, готовність змінюватися або йти на компроміс [27]. Близьким за змістом є використання поняття «гнучкість» і в психолого-педагогічних дослідженнях. Проаналізувавши наукові праці [1; 4; 18; 20; 25; 26], присвячені проблемі розвитку гнучкості як особистісної якості, дійшли висновку, що гнучкість дозволяє людині ефективно реагувати на непередбачувані зміни, сприяє її адаптації до нових умов, завдяки здатності легко змінюватися, уміло й швидко знаходити альтернативні підходи до вирішення проблем, успішно перемикатися між різними видами діяльності, «гнутися», але не «зламатися» під тиском нових обставин.
Слово когніція (лат. cognitio – знання, або англ. cognition – мисленнєвий процес, пізнавальні можливості, знання) в українській мові означає «процес пізнання світу людиною, і результат цього пізнання – знання» [22, с.41]. У сучасних психолого-педагогічних науках термін «когніція» та похідний від нього термін «когнітивний» (когнітивний – пізнаваний [21, с.111])  широко використовуються для опису пізнавальної діяльності та пізнавальних процесів: сприйняття, уваги, мислення, запам’ятовування та інших, завдяки яким людина пізнає світ, обробляє й переробляє інформацію про предмети і явища, усвідомлює себе у взаємодії з навколишнім світом, що в значній мірі визначає поведінку людини. Нерідко слова розумовий, пізнавальний, інтелектуальний використовуються авторами як синоніми до слова когнітивний, що простежується і в трактуванні поняття «когнітивна гнучкість».
Когнітивна гнучкість (англ. cognitive flexibility) у сучасних дослідженнях розглядається як ключовий вимір загальної гнучкості особистості, що розкриває здатність людини адаптуватися та змінювати свої когнітивні процеси у відповідь на нові обставини та виклики [1]. Водночас адаптація особистості – це «сталий процес активного пристосування до умов соціального середовища» [18, с.136].
Аналіз науково-методичних джерел показав, що дослідники чільне місце у визначенні сутнісних характеристик когнітивної гнучкості відводять гнучкості мислення. Так, О. Логвись, ототожнюючи  поняття «гнучкість мислення» та «когнітивну гнучкість», визначає їх як «здатність людського мозку долати звичні реакції і схеми мислення в незвичних умовах і створювати нові» [13, с. 60]. У свою чергу, Л. Балецька та Д. Попович розглядають когнітивну гнучкість як «здатність людини перемикатися між стилями мислення і одночасно думати про кілька речей» [1, с.168]. Савчук Б., Котенко Р. та Пантюк М. наголошують, що когнітивна гнучкість – це  «спроможність адаптувати мислення або увагу у відповідь на зміну обставин, цілей та/або зовнішні стимули» [17, с. 134]. Означені положення вказують на те, що людина з гнучким мисленням легко змінює підходи до розв’язання завдань, доцільно варіюючи стилями мислення відповідно до зміни вимог завдання чи обставин, долаючи наявні стереотипи дій у подібних ситуаціях. Ця навичка набуває особливого значення для сучасних учнів, які тривалий час навчаються в умовах нестабільності, коли важливо не лише пристосуватися до змін у змісті й формі організації освітнього процесу, а й активно знаходити найефективніші для себе способи пізнавальної діяльності, щоб досягати своїх освітніх цілей.
Визнаючи важливість гнучкості мислення, ми поділяємо підхід учених, що когнітивна гнучкість проявляється не лише у мисленнєвих процесах, а й у здатності особистості успішно адаптуватися до викликів у різних життєвих ситуаціях. Зокрема, на думку Ю. Щербяк, з-поміж сутнісних характеристик когнітивної гнучкості, окрім готовності до швидкої зміни мислення відповідно до нових умов, є: «здатність розглядати ситуацію з багатьох ракурсів і формулювати найкращий план дій, керувати своїми емоціями, створювати  сприятливу  атмосферу  співробітництва» [26, с.12]. Розвиток даного підходу знаходимо у І. Бурлакової, яка визначає когнітивну гнучкість «як здібність людини швидко переглядати свої плани після зустрічі з перешкодами, невдачами, помилками або отриманням нової інформації» [4, с.23]. У свою чергу, Я. Швень визначає дане поняття «як уміння швидко міркувати, бачити суть, знаходити рішення проблем, генерувати нові проєкти та ідеї» [25, с.75]. Означене та аналіз доступних нам джерел доводить, що когнітивна гнучкість як особистісна якість відображає здатність  учнів бути ефективними й продуктивними у проблемних ситуаціях, що мають місце в освітньому процесі та поза ним завдяки: схильності сприймати труднощі як можливості для зростання, як стимул для пошуку нових знань і стратегій дій; вмінню швидко оцінювати ситуацію та пропонувати альтернативні ідеї для ухвалення ефективних рішень, навіть в умовах невизначеності; відкритості до нового досвіду та вміння моделювати свою поведінку відповідно до ситуації; готовності до перегляду своєї позиції за умови отримання нової інформації чи переконливих аргументів; прагнення вчитися як на власному досвіді, так і на досвіді інших.
Поряд із цим, автори наукових праць із проблеми нашого дослідження розглядають когнітивну гнучкість як передумову й показник креативності особистості. Дослідники відзначають, що когнітивна гнучкість дозволяє особистості: поєднувати знання з різних сфер, що сприяє створенню значної кількості креативних ідей; оцінювати та реалізовувати креативні ідеї, ухвалюючи оригінальні рішення; перемикатися з однієї ідеї до іншої, адаптувати свої плани та стратегії в процесі реалізації креативних ідей [1; 4; 13; 17; 25; 26]. Таким чином, когнітивна гнучкість, з одного боку, є важливим складником креативності учнів, а з іншого – вирішенням учнями креативних завдань в освітньому процесі та позанавчальній діяльності, вимагає розвитку й прояву когнітивної гнучкості, сприяє формуванню ціннісного ставлення учнів до даної особистісної якості. 
Узагальнюючи окреслені позиції вчених, доходимо висновку, що когнітивна гнучкість – це особистісна якість, яка проявляється у здатності людини адаптувати свої пізнавальні процеси та поведінку до нових вимог або неочікуваних подій, що дозволяє їй генерувати широкий спектр креативних ідей, змінювати стратегії дій, переглядати свої позиції, плани та ефективно перемикатися між різними видами діяльності задля досягнення успіху в постійно змінних умовах.
Розглянуті підходи вчених та аналіз інших наукових джерел дозволяють стверджувати, що учні з розвинутою когнітивною гнучкістю успішно адаптуються до нових ситуацій, вимог та обставин завдяки пластичності пізнавальних процесів; генерують оригінальні ідеї, комбінують знання, досвід із різних сфер; легко перемикаються між різними завданнями, ідеями та стратегіями; готові сприймати нові ідеї, розглядати різні точки зору та переглядати власні переконання; проблеми, невдачі сприймають як можливості набути нового досвіду вирішення нестандартних завдань. Завдяки цим характеристикам когнітивно гнучкі учні не лише легко адаптуються до постійних змін в освітньому процесі та поза ним, але й активно впливають на формування освітнього середовища школи, знаходячи нові можливості для реалізації свого особистісного потенціалу в різних сферах життєдіяльності. 

1.2. Зміст, критерії та рівні розвитку когнітивної гнучкості лідерів учнівського самоврядування
 
В умовах сьогодення, що характеризується динамічними змінами та непередбачуваністю, зокрема й в освітньому середовищі, успішність учнів у значній мірі визначається рівнем їхньої когнітивної гнучкості в навчальній та позанавчальній діяльності. Особливо це важливо для лідерів учнівського самоврядування, які щодня зіштовхуються з різноманітними викликами, необхідністю швидко реагувати на зміни, ухвалювати ефективні рішення у взаємодії з іншими учасниками освітнього процесу. У педагогічних дослідженнях учнівське самоврядування розглядається як «ініціативна та відповідальна діяльність учнів з аналізу, планування й організації життя учнівського колективу закладу освіти» [14, с.48]. Ця діяльність «здійснюється учнями безпосередньо і через органи учнівського самоврядування» [10]. Члени органів учнівського самоврядування виконують роль офіційних представників учнівської спільноти у процесах громадського управління закладом освіти, виступаючи як формальні лідери. Водночас процедура їх обрання та особливості взаємодії з іншими учнями мають неформальну основу, ґрунтуються на довірі та авторитеті серед членів колективу, що характеризує їх як неформальних лідерів [7].
Аналіз науково-методичних праць [7; 14 та інші] і особисті спостереження переконують, що широке залучення учнів різного віку до участі в управлінні шкільним життям через діяльність у різних структурах учнівського самоврядування відіграє важливу роль у формуванні здатності особистості до успішної адаптації й досягненні бажаних цілей в умовах нових викликів, змін, невизначеності. Зокрема, К. Безрук указує на те, що діяльність школярів в органах учнівського самоврядування надає їм можливість: формувати навички ефективної командної роботи; розвивати здатність узгоджувати власні цілі та дії з інтересами інших учасників освітнього процесу; освоїти різні стратегії вирішення проблем; набувати досвіду відповідального прийняття рішень; розвивати вміння знаходити компроміси та врегульовувати конфлікти [2, с.23].
Водночас, незважаючи на загальне визнання ролі учнівського самоврядування у створенні комфортного освітнього середовища, насичення шкільного життя цікавими і корисними для здобувачів освіти подіями, в шкільній практиці нерідко має місце байдужість учнів до даного виду діяльності, ігнорування його, і, як наслідок, можливості учнівського самоврядування не використовуються в повній мірі. На підставі аналізу наукових джерел, суджень учнів, висловлених із даної проблеми на різних інформаційних ресурсах, та власного досвіду діяльності в органах учнівського самоврядування, дійшли висновку, що однією з причин означеної ситуації є негнучкість або когнітивна ригідність лідерів учнівського самоврядування у процесі реалізації своїх завдань. Когнітивну ригідність (від лат. rigidus – жорсткий) дослідники визначають як протилежну до когнітивної гнучкості характеристику особистості, яка пов’язана із «труднощами в перебудові звичного сприйняття, уявлень і думок у зміненій ситуації» [11, с.107]. На нашу думку, саме одноманітність у підходах лідерів учнівського самоврядування до реалізації своїх завдань, їх стереотипне розуміння потреб та інтересів інших учнів, несприйняття альтернативних пропозицій, упертість у реалізації свого бачення організації шкільного життя є головною причиною зниження інтересу здобувачів освіти до діяльності учнівського самоврядування.
Таким чином, розвиток когнітивної гнучкості лідерів учнівського самоврядування постає важливою педагогічною проблемою, ефективність розв’язання якої передбачає уточнення змісту, критеріїв та показників  прояву даної особистісної якості, що, в свою чергу, вимагає окреслення специфіки завдань діяльності лідерів учнівського самоврядування та особливостей умов її здійснення.
У нашому дослідженні ми поділяємо твердження О. Романовського та інших авторів, що «лідер – це особистість із певним набором якостей та навичок, що забезпечують здатність вести за собою інших» [16, с.6]. Відповідно лідерство членів органів учнівського самоврядування визначається наявністю  однодумців (послідовників), учнів, готових слідувати за ними, співпрацювати з ними і між собою для досягнення спільних цілей. При чому, цілі мають мотивувати як діяльність лідерів, так і їхніх послідовників, формуючи спільне бачення кінцевого результату та шляху його досягнення. Відтак у фокусі уваги лідерів учнівського самоврядування мають бути потреби, інтереси, прагнення, здібності, ідеї, пропозиції членів учнівського колективу та можливі стратегії дій по створенню умов для їх реалізації, а не особисті. Саме такий підхід відображено в інформаційно-методичних матеріалах розділу «Учнівське самоврядування» щодо визначення завдань даного органу громадського управління закладом освіти на сайті МОН України. А саме: головними «завданнями учнівського самоврядування є: залучення дітей та молоді до прийняття рішень; захист прав та інтересів учнів; реалізація інтересів учнів, підтримка їхніх здібностей, прав та свобод; створення умов для самореалізації учнів; налагодження контактів та реалізація спільних проєктів, ініційованих учнями» [23].
На підставі означеного та аналізу науково-методичних джерел [2; 11; 16; 23], ми дійшли висновку, що основними завданнями діяльності лідерів учнівського самоврядування є: визначати цілі, напрями спільної діяльності учнівського колективу, що відповідають актуальним інтересам, потребам значної кількості школярів; надихати учнів, мотивувати їхню ініціативність та активність у досягненні спільних цілей та визначенні нових; розробляти стратегії спільного досягнення цілей, які надають можливість кожному школяру для розвитку й реалізації своїх здібностей; організовувати партнерську взаємодію, досягати злагоди всіх учасників освітнього процесу на різних етапах досягнення спільних цілей; ухвалювати рішення у взаємодії з іншими учасниками освітнього процесу; контролювати та коригувати цілі, завдання, стратегії їх досягнення, відповідно до нових умов чи факторів.
На нашу думку, успішність, ефективність реалізації визначених завдань передбачає усвідомлення й прийняття лідерами учнівського самоврядування особливостей, що є характерними для тих, кого вони покликані вести за собою. Зокрема, те, що для дітей та молоді шкільного віку природною є постійна зміна інтересів, захоплень, поглядів, пріоритетів, звичок тощо. З одного боку, це наслідок, показник дорослішання, а з іншого – результат інтенсивного пізнання світу, формування свого ставлення до навколишніх явищ та процесів. Відтак щоденна взаємодія лідерів з одними й тими ж учнями фактично є взаємодією з новими особистостями, які можуть мати відмінні від попередньої зустрічі бачення щодо організації шкільного життя й свого місця в ньому. Відповідно кожна ситуація реалізації лідерами учнівського самоврядування своїх завдань неподібна на іншу, непередбачувана. Це вимагає від лідерів учнівського самоврядування помічати всі зміни, аналізувати кожну ситуацію, визначати її особливості та продукувати нові стратегії дій, оригінальні ідеї, змінювати позицію й поведінку у відповідь на нові умови реалізації своїх функцій. Іншими словами, проявляти когнітивну гнучкість.
На підставі означеного та результатів теоретичного аналізу, розкритого в параграфі 1.1., дійшли висновку, що когнітивна гнучкість лідерів учнівського самоврядування – це особистісна здатність адаптування своїх пізнавальних процесів та поведінки до постійних змін в учнівському колективі, що забезпечує стабільно успішну реалізацію завдань учнівського самоврядування, завдяки прийняттю інакшості учнів, умінню бачити суть проблеми, генерувати широкий спектр креативних ідей, змінювати стратегії дій, переглядати свої позиції, плани та ефективно перемикатися між різними видами діяльності в умовах створення атмосфери партнерства та співробітництва в досягненні спільних цілей.
Для якісного аналізу, діагностики рівня розвитку когнітивної гнучкості лідерів учнівського самоврядування необхідно визначити ключові критерії – визначальні ознаки, що дозволяють спостерігати і конкретизувати основні прояви певної особистісної якості та порівняно об’єктивно оцінювати їх, встановлювати рівень чи якість [24, с.138].
У процесі аналізу педагогічних досліджень, присвячених проблемі формування когнітивної гнучкості як особистісної якості здобувачів освіти, не було виявлено розробленого підходу до визначення критеріїв аналізу та оцінки рівня її розвитку. Даний аспект дослідження здебільшого авторами не розкривається, або в якості критеріїв розглядається система відповідних навичок чи здібностей. Для формування позиції у розв’язанні даного завдання, звернувшись до наукових джерел [2; 3; 7; 8; 16; 23], присвячених розвитку різних особистісних якостей лідерів учнівського самоврядування, з’ясували, що критерії мають відображати три основні аспекти: обізнаність здобувачів освіти про зміст відповідної якості особистості, готовність (мотивацію) до прояву та досвід вияву певної якості у різних умовах. На підставі проведеного аналізу та враховуючи виявлені сутнісні характеристики досліджуваної характеристики, дійшли висновку, про доцільність до критеріїв когнітивної гнучкості лідерів учнівського самоврядування віднести: інформаційно-аналітичний, емоційно-мотиваційний та діяльнісний.
Відтак інформаційно-аналітичний критерій характеризує наявність/відсутність в учнів знань про зміст і роль когнітивної гнучкості для реалізації лідерами завдань учнівського самоврядування та розуміння/нерозуміння необхідності та сутності адаптування мислення, уваги, поведінки до вимог нової/нестандартної ситуації для створення умов співпраці та партнерства в досягненні спільних цілей учнівського колективу.
Поряд із цим, лідери мають хотіти, бути зацікавленими, відчувати потребу проявляти когнітивну гнучкість у взаємодії з усіма учасниками освітнього процесу, що є наслідком переживання позитивних емоцій, задоволення від розв’язання проблеми завдяки прояву когнітивної гнучкості, і розчарування через прояв когнітивної ригідності, що призводить до втрати лідерських позицій в учнівському колективі. Відповідно, ми виокремлюємо емоційно-мотиваційний критерій когнітивної гнучкості лідерів учнівського самоврядування, який відображає: емоційні переживання у процесі вирішення проблем із проявом/непроявом когнітивної гнучкості  та наявність/відсутність мотивів бути когнітивно гнучкими  у процесі розв’язання завдань  учнівського самоврядування.
Очевидно, що когнітивна гнучкість виявляється в уміннях й навичках лідерів учнівського самоврядування усвідомлено й легко змінювати стратегії поведінки у відповідь на нові вимоги ситуацій, які нерідко в учнівському середовищі є непередбачуваними й проблемними. Чим і обумовлено виокремлення діяльнісного критерію, який характеризує наявність/відсутність у лідерів досвіду вияву в процесі розв’язання завдань учнівського самоврядування умінь і навичок: бачити суть проблеми, генерувати широкий спектр креативних ідей, змінювати стратегії дій, переглядати свої позиції, плани та ефективно перемикатися між різними видами діяльності тощо.
Відповідно визначення загального рівня розвитку когнітивної гнучкості лідерів учнівського самоврядування здійснюється на основі оцінки прояву/непрояву показників за кожним із визначених критеріїв. Реалізація чого вимагає конкретизації показників інформаційно-аналітичного, емоційно-мотиваційного та діяльнісного критеріїв розвитку досліджуваної якості лідерів.
До показників інформаційно-аналітичного критерію розвитку когнітивної гнучкості лідерів учнівського самоврядування відносимо:
розуміє зміст когнітивної гнучкості та знає про можливості її використання в діяльності лідерів учнівського самоврядування;
аргументовано доводить переваги прояву когнітивної гнучкості лідерів учнівського самоврядування у реалізації своїх повноважень, зокрема у нестандартних ситуаціях;
розуміє, як адаптувати мислення, увагу, поведінку до вимог різних ситуацій, які мають місце у взаємодії з учасниками освітнього процесу;
знає про способи/техніки визначення пріоритетності завдань у діяльності учнівського самоврядування та про важливість здатності перемикатися від одного завдання до іншого;
знає способи/техніки знаходження декількох варіантів вирішення проблем.
Емоційно-мотиваційний критерій характеризують наступні показники:
відчуває задоволеність від знаходження та реалізації оригінального способу вирішення нової/проблемної ситуації;
цінує можливості розглядати ситуації  під різними кутами зору;
відчуває потребу продукувати широкий спектр креативних ідей для вирішення ситуацій, зокрема нових, непередбачуваних;
має бажання почути й врахувати бачення, аргументи інших учнів щодо вирішення завдань чи проблем;
виявляє інтерес до способів розвитку/саморозвитку когнітивної гнучкості для підвищення своєї ефективності у непередбачуваних ситуаціях.
До показників діяльнісного критерію відносимо:
занурюється в сутність нової/проблемної ситуації, аналізує її з різних боків  та аргументує переваги й недоліки різних альтернатив її вирішення;
знаходить альтернативні стратегії виконання завдань, переглядає звичні моделі мислення й поведінки у відповідь на нові умови реалізації завдань учнівського самоврядування;
демонструє вміння обмірковувати кілька справ одночасно, перемикати увагу між завданнями, що постають перед членами учнівського самоврядування;
має звичку продукувати широкий спектр ідей, пропозицій, проєктів для реалізації  завдань учнівського самоврядування;
проявляє схильність змінювати (переглядати/коригувати) свою позицію, плани, адаптуючи їх до інтересів, потреб інших учнів чи нових умов реалізації завдань учнівського самоврядування.
Відтак визначені критерії та уточнені показники дозволяють виокремити рівні розвитку когнітивної гнучкості лідерів учнівського самоврядування, а саме: високий, середній і низький.
Лідери учнівського самоврядування, які мають високий рівень розвитку когнітивної гнучкості, володіють повними й різнобічними знаннями про сутнісні характеристики даної якості та розуміють її роль у розв’язанні завдань учнівського самоврядування за постійно змінних умов; мають стійку мотивацію проявляти когнітивну гнучкість у нових, проблемних ситуаціях; наповнені позитивними емоційними переживаннями від знаходження та реалізації оригінального способу вирішення нової/проблемної ситуації;  приймають інакшість учнів та мають стійке бажання почути й врахувати бачення, аргументи інших учасників освітнього процесу щодо вирішення завдань чи проблем; проявляють значний інтерес до способів розвитку/саморозвитку когнітивної гнучкості для підвищення своєї ефективності в діяльності як лідер учнівського самоврядування; мають значний досвід успішної адаптації свого мислення, уваги та поведінки до вимог нових, проблемних ситуацій; майже завжди в процесі розв’язання завдань учнівського самоврядування продуктивно демонструють здатність бачити суть проблеми, генерувати широкий спектр креативних ідей, змінювати стратегії дій, переглядати свої позиції, плани та ефективно перемикатися між різними видами діяльності у відповідь на вимоги нових умов діяльності.
Лідери учнівського самоврядування, які мають середній рівень розвитку когнітивної гнучкості, володіють знаннями про сутнісні характеристики даної якості на середньому рівні; не завжди розуміють роль когнітивної гнучкості в розв’язанні завдань учнівського самоврядування за постійно змінних умов; мають ситуативну мотивацію проявляти когнітивну гнучкість в нових, проблемних ситуаціях; наявний досвід позитивних  емоційних переживань від знаходження та реалізації оригінального способу вирішення нової/проблемної ситуації, проте проявляють байдужість до інакшого бачення, аргументів інших учасників освітнього процесу щодо вирішення завдань чи проблем; ситуативно проявляють інтерес до способів розвитку/саморозвитку когнітивної гнучкості для підвищення своєї ефективності в діяльності як лідери учнівського самоврядування; мають незначний досвід успішної адаптації свого мислення, уваги та поведінки до вимог нових, проблемних ситуацій; часто в процесі розв’язання завдань учнівського самоврядування успішно демонструють здатність бачити суть проблеми, генерувати широкий спектр креативних ідей, змінювати стратегії дій, переглядати свої позиції, плани та ефективно перемикатися між різними видами діяльності у відповідь на вимоги нових умов діяльності.
Лідери учнівського самоврядування, які мають низький рівень розвитку когнітивної гнучкості, мають поверхневі знання про сутнісні характеристики даної якості; не розуміють роль когнітивної гнучкості в розв’язанні завдань учнівського самоврядування за постійно змінних умов; скептично ставляться до необхідності проявляти когнітивну гнучкість у нових, проблемних ситуаціях; відсутність чи незначний досвід позитивних  емоційними переживаннями від знаходження та реалізації оригінального способу вирішення нової/проблемної ситуації, здебільшого не хочуть вирішувати нові, проблемні ситуації, уникають їх; проявляють песимізм щодо доцільності змінювати звичні способи мислення й поведінки під впливом інакшого бачення, аргументів інших учасників освітнього процесу щодо вирішення завдань чи проблем; відсутність  інтересу до способів розвитку/саморозвитку когнітивної гнучкості для підвищення своєї ефективності в діяльності як лідер учнівського самоврядування; дуже рідко проявляють здатність адаптувати своє мислення, увагу та поведінку до вимог нових, проблемних ситуацій; епізодично в процесі розв’язання завдань учнівського самоврядування проявляють уміння бачити суть проблеми, продукувати креативні ідеї, змінювати стратегії дій, переглядати свої позиції, плани та перемикатися між різними видами діяльності у відповідь на вимоги нових умов діяльності.
Отже, завдяки кількісно-якісному аналізу результатів оцінки/самооцінки прояву лідерами показників інформаційно-аналітичного, емоційно-мотиваційного та діяльнісного критеріїв когнітивної гнучкості в процесі розв’язання завдань учнівського самоврядування, з одного боку, можна визначити рівень розвитку досліджуваної особистісної якості, а з іншого – визначити актуальні завдання та шляхи їх реалізації для забезпечення ефективного формування досліджуваної характеристики успішних лідерів учнівського самоврядування. Що й визначило цілі та завдання практичної частини науково-дослідного проєкту.














РОЗДІЛ 2 ЕКСПЕРИМЕНТАЛЬНЕ ДОСЛІДЖЕННЯ ПРОЦЕСУ РОЗВИТКУ КОГНІТИВНОЇ ГНУЧКОСТІ ЛІДЕРІВ УЧНІВСЬКОГО САМОВРЯДУВАННЯ ПЕРВОЗВАНІВСЬКОГО ЛІЦЕЮ

2.1. Аналіз стану розвитку когнітивної гнучкості лідерів учнівського самоврядування Первозванівського ліцею

З’ясування наявного рівня розвитку когнітивної гнучкості лідерів учнівського самоврядування Первозванівського ліцею (надалі ліцей) було реалізовано в процесі проведення вхідної діагностики,  що передбачало виконання наступних завдань:
добір методів та засобів діагностики рівня когнітивної гнучкості лідерів учнівського самоврядування відповідно до визначених критеріїв та показників;
розробка змісту анкет, питань інтерв’ю, індивідуальних і групових бесід для визначення рівня когнітивної гнучкості лідерів учнівського самоврядування за всіма критеріями (інформаційно-аналітичний, емоційно-мотиваційний, діяльнісний);
проведення вхідної діагностики щодо виявлення наявного рівня  розвитку когнітивної гнучкості у лідерів учнівського самоврядування ліцею, за всіма критеріями;
здійснення кількісно-якісного аналізу та узагальнення одержаних результатів вхідної діагностики рівня когнітивної гнучкості лідерів учнівського самоврядування ліцею.
	Означені завдання було реалізовано протягом вересня 2024 року. У експериментальній роботі щодо дослідження процесу розвитку когнітивної гнучкості брали участь 38 здобувачів освіти – 20 лідерів учнівського самоврядування опорної школи та 18 лідерів учнівського самоврядування Калинівської філії та Степової філії Первозванівського ліцею.
У процесі аналізу доступних нам педагогічних досліджень не виявлено апробованих методик діагностики розвитку когнітивної гнучкості як особистісної якості учнівської молоді. На підставі опрацювання науково-методичних джерел [6; 8; 15; 24 та інші], присвячених проблемі організації педагогічної діагностики розвитку особистості, дійшли висновку, що для виявлення рівня розвитку когнітивної гнучкості лідерів учнівського самоврядування доцільно використати комплекс емпіричних методів, а саме: педагогічне спостереження, анкетування, метод незакінчених речень, інтерв’ю, бесіду та вивчення результатів діяльності учнів.
Відтак нами було розроблено авторські анкети, підготовлено питання для інтерв’ю та індивідуальних і групових бесід, використання яких, на нашу думку, сприяє об’єктивному оцінюванню рівня розвитку когнітивної гнучкості лідерів учнівського самоврядування за визначеними критеріями. Формування змістового наповнення анкет та інших опитувальників для діагностики досліджуваної характеристики здійснювалося з урахуванням результатів аналізу наукових джерел та виокремлених нами показників, що характеризують інформаційно-аналітичний, емоційно-мотиваційний та діяльнісний критерії когнітивної гнучкості лідерів учнівського самоврядування. 
Таким чином, бланк опитувальника для визначення рівня когнітивної гнучкості за показниками інформаційно-аналітичного критерію містив анкету з п’ятнадцятьма твердженнями, які респонденти оцінювали за п’ятибальною шкалою, де «1» – абсолютно не погоджуюся (це зовсім не про мене); «2» – більше не погоджуюсь ніж погоджуюся (це частково про мене); «3» – важко відповісти, буває по-різному; «4» – певною мірою погоджуюся (переважно мені це властиво); «5» – цілком погоджуюсь, це точно про мене, та п’ять тверджень (незакінчені речення), які необхідно було продовжити (Додаток А). Запропоновані в анкеті твердження відображали різні аспекти прояву визначених нами показників інформаційно-аналітичного критерію когнітивної гнучкості лідерів учнівського самоврядування. Поряд із цим, запропоновані незакінчені речення сформульовані таким чином, щоб продовжуючи їх, респонденти мали можливість продемонструвати рівень своєї обізнаності щодо необхідності та сутності прояву когнітивної гнучкості, адаптування мислення, уваги, поведінки до вимог нової/нестандартної ситуації для створення умов співпраці та партнерства в досягненні спільних цілей учнівського колективу. Відтак результати оцінювання тверджень дозволяють визначити рівень розуміння лідерами сутнісних характеристик когнітивної гнучкості та можливостей її прояву для ефективної реалізації завдань учнівського самоврядування, а відповіді на незакінчені речення допомагають здійснити якісний аналіз глибини/поверховості, системності/однобічності наявного рівня усвідомлення учасниками опитування змісту й ролі досліджуваної особистісної якості в їхній діяльності.
Одержані результати анкетування (оцінювання п’ятнадцяти тверджень) засвідчили, що  більшість (21 (55%)) лідерів учнівського самоврядування ліцею, а саме 11 (55%) – опорної школи, 10 (56%) – філій, мають низький рівень розвитку когнітивної гнучкості за інформаційно-аналітичним критерієм, і лише один учасник опитування має високий рівень, про що свідчать дані подані в таблиці 2.1.
Таблиця 2.1
Рівні когнітивної гнучкості лідерів учнівського самоврядування за інформаційно-аналітичним критерієм (вересень 2024 року)


Аналіз одержаних результатів (Додаток Б) засвідчив, що незначна частка учасників анкетування оцінила запропоновані твердження на «4» й «5» балів. Так, у жодній із заповнених респондентами Google форм не виявлена оцінка «цілком погоджуюсь, це точно про мене», щодо семи запропонованих тверджень, з-поміж них ті, що вказують на розуміння: важливості прояву когнітивної гнучкості в діяльності учнівського самоврядування; як адаптувати своє мислення поведінку до нових ситуацій; важливості врахування всіх наявні фактів та інформації, при розв’язанні покладених на мене завдань та інші. Найчастіше з-поміж обраних респондентами варіантів відповідей зустрічається: «важко відповісти, буває по-різному». З чого можна зробити висновок про те, що здебільшого лідери учнівського самоврядування не замислюються над роллю когнітивної гнучкості у вирішенні проблемних ситуацій, з якими вони зіштовхуються в своїй діяльності, а відтак поза їхньою увагою залишається пошук шляхів розвитку в себе даної якості. Підтвердженням чого є те, що найнижчими балами респонденти оцінили твердження, які передбачали розуміння необхідності аналізу власних думок для своєчасного їх коригування, якщо вони недостатньо обґрунтовані; здатності змінювати погляди, що допомагає адаптуватися до нових умов та швидко приймати рішення.
Аналіз висловлених лідерами суджень у продовження запропонованих незакінчених речень засвідчив, що тільки 26 (68%) із 38 учасників опитування сформулювали свою думку за всіма твердженнями. Ми звернули увагу, що здебільшого лідери учнівського самоврядування розкривають роль прояву когнітивної гнучкості у своїй діяльності як «адаптацію до викликів сьогодення», «вміння пристосуватися до змін», «організацію та проведення різноманітних заходів відповідно до планів», водночас, важливість всебічного аналізу ситуації, врахування інтересів усіх учнів, зміни стратегій дій та перегляду підходів у взаємодії з іншими учасниками освітнього процесу, ефективного перемикання між завданнями для досягнення спільних цілей, залишається поза їхньою увагою. Серед переваг прояву когнітивної гнучкості учасники опитування найчастіше вказують «вміння шукати необхідну інформацію», «аргументовано доводити свою точку зору», «здатність переконувати інших і трансформувати різні ідеї». Поряд із цим, 12 (32%) респондентів не продовжили речення: «У взаємодії з учнями та педагогами адаптувати мислення, увагу, поведінку до ситуацій, що постійно змінюються означає…», що є відображенням результату оцінювання на низькому рівні відповідного твердження в анкеті – 29 (76%) учасників опитування. Особливо складно було для лідерів зазначати способи і техніки, які вони знають/використовують для визначення пріоритетності завдань та пошуку декількох варіантів їх вирішення. 
Важливо зазначити, що під час проведених бесід за результатами даного опитування з-поміж суджень, висловлених учасниками дослідження, були думки й про те, що зміна своїх позицій, відмова від своєї ідеї – це прояв слабкості характеру лідера учнівського самоврядування, що негативно вплине на його авторитет серед учнів.
Для визначення рівня розвитку когнітивної гнучкості лідерів учнівського самоврядування, за емоційно-мотиваційним критерієм, було розроблено анкету за аналогічним підходом, що використовувався при розробці анкети для діагностування досліджуваної якості за інформаційно-аналітичним критерієм. Запропоновані в анкеті п’ятнадцять тверджень (Додаток В) відображали ступінь прояву визначених нами показників емоційно-мотиваційного критерію, що, на нашу думку, дозволяє комплексно оцінити наявність/відсутність мотивації (бажання, потреби, інтереси, позитивні емоційні переживання) лідерів проявляти когнітивну гнучкість для успішної реалізації завдань учнівського самоврядування, особливо в проблемних, непередбачуваних ситуаціях взаємодії з різними учасниками освітнього процесу.  
Одержані результати анкетування лідерів учнівського самоврядування показали, що більшість респондентів з опорної школи (11 (55%)) та з філій ліцею (10 (55,5%)) мають середній рівень розвитку когнітивної гнучкості за емоційно-мотиваційним критерієм, при цьому високий рівень – лише 3 (8%) із 38 учасників анкетування,  а низький – аж 14 (37%), по 7 учнів у виділених нами групах, про що свідчать дані, подані в таблиці 2.2
Таблиця 2.2
Рівні когнітивної гнучкості лідерів учнівського самоврядування 
за емоційно-мотиваційним критерієм (вересень 2024 року)


При аналізі заповнених анкет (Додаток Г) ми виділили як позитив те, що відповідь «цілком погоджуюся» та «певною мірою погоджуюся» обрали майже половина учнів – 18 (47%), оцінюючи твердження «маю бажання та відчуваю, що проявляючи когнітивну гнучкість, я зможу краще вплинути на діяльність учнівського самоврядування» та 15 (39%) – «відчуваю потребу продукувати широкий спектр креативних ідей для вирішення ситуацій, зокрема нових, непередбачуваних». Очевидно, що саме ціннісне ставлення до генерування креативних ідей у значній мірі сприяло зайняттю учасниками анкетування лідерських позицій в учнівському колективі. Водночас, значна частка респондентів відзначили, що вони «абсолютно не погоджуються» чи «більше не погоджуються ніж погоджуються», оцінивши в 1 чи 2 бали твердження: «Я почуваюся впевнено, коли існує багато різних способів впоратися зі складною ситуацією» – 21 (55%) особа та «Я проявляю легкість/зацікавленість у зміні планів при врахуванні інтересів та потреб інших учнів» – 20 (53%) лідерів. Означене та інші результати анкетування засвідчують, що в лідерів учнівського самоврядування здебільшого на достатньому рівні проявляються показники емоційно-мотиваційного критерію, пов’язані з мотивацією особистого продукування різних ідей, нових стратегій, планів власної поведінки для розв’язання нестандартних, проблемних ситуацій. При цьому, відповіді респондентів вказують на те, що вони здебільшого байдужі до ідей, пропозицій, інтересів інших учнів, як наслідок відсутність потреби їх враховувати при прийнятті рішень, а відтак не має бажання проявляти когнітивну гнучкість – змінювати свої погляди та стратегії поведінки. Аналізуючи анкети, ми також звернули увагу, що жоден лідер учнівського самоврядування не оцінив  найвищим балом («цілком погоджуюсь, це точно про мене») всі запропоновані в анкеті твердження. Виявлено, що найбільшу кількість балів 62 із 75 можливих має один із трьох респондентів із високим рівнем розвитку когнітивної гнучкості за емоційно-мотиваційним критерієм. 
Проведені бесіди з лідерами учнівського самоврядування ліцею за результатами даного анкетування показали, що поширеною з-поміж них є думка про те, що мета їх діяльності реалізувати ті ідеї, програми, з якими вони обирались, а не втілювати плани інших. Що свідчить про неусвідомлення значною часткою лідерів актуальності постійних змін, які притаманні учнівському середовищу, і необхідності вчасно на них реагувати, адаптуючи свої плани і стратегії поведінки відповідно до нових умов.
Для діагностики рівня розвитку когнітивної гнучкості за діяльнісним критерієм ми обрали метод самооцінки лідерами наявного досвіду прояву визначених показників даного критерія у власній діяльності як лідерів учнівського самоврядування. Відтак розроблений бланк самооцінки (Додаток Д) містив п’ять характеристик поведінки, здатностей лідера учнівського самоврядування з високим рівнем когнітивної гнучкості, які респонденти оцінювали за п’ятибальною шкалою, де: «1» – майже ніколи; «2»  – дуже рідко; «3»  – час від часу; «4»  – часто; «5»  – майже завжди.  При цьому, на відміну від попередніх діагностик, які були анонімними, дана анкета передбачала зазначення респондентом свого прізвища та ім’я. Що, на нашу думку, сприятиме більш об’єктивній самооцінці учасниками опитування вказаних здатностей.
З метою актуалізації (пригадування) лідерами учнівського самоврядування ситуацій, проблем із власного досвіду, які вони успішно розв’язали завдяки прояву когнітивної гнучкості, ми перед проведенням самооцінювання їх проінтерв’ювали за підготовленими питаннями (Додаток Д).
Узагальнення результатів проведених інтерв’ю з усіма учасниками дослідження засвідчило, що майже кожен третій (11 (28%) респондентів) із них не зміг пригадати приклади на підтвердження наявного досвіду прояву когнітивної гнучкості у своїй діяльності, як лідера учнівського самоврядування, за визначеними показниками. Водночас ці учасники дослідження наводили непоодинокі приклади прояву даної якості для успішного розв’язання нестандартних, креативних групових завдань у навчальному процесі. Що є ще одним підтвердженням низької мотивації у частки лідерів проявляти когнітивну гнучкість у процесі розв’язання завдань учнівського самоврядування.
Аналіз відповідей лідерів на питання інтерв’ю дозволив виявити ряд поширених проблем у прояві ними когнітивної гнучкості в нових непередбачуваних, проблемних ситуаціях, з якими вони постійно зіштовхуються в своїй діяльності, зокрема: низький рівень здатності занурюватися в особливості ситуації, аналізувати її; схильність займатися звичними для себе завданнями, зосереджуватися тільки на них, використовуючи досвід, який привів до успіху для досягнення нових цілей, без врахування вимог нової ситуації; переоцінка свого бачення організації шкільного життя, і як наслідок нездатність чути, адекватно реагувати на пропозиції інших учасників освітнього процесу, аналізувати наведенні ними аргументи та під їх впливом змінювати своє бачення ситуації та можливих способів дій. 
При цьому, проведення інтерв’ю з лідерами учнівського самоврядування до заповнення бланків самооцінювання допомогло їм краще зорієнтуватися щодо змісту прояву показників діяльнісного критерію когнітивної гнучкості та при оцінюванні наведених у бланку тверджень врахувати свої відповіді на відповідні питання. 
Одержані результати самооцінювання (Додаток Е), подані у таблиці 2.3, показують, що в більшості учасників анкетування середній рівень розвитку досліджуваної якості, і саме за цим критерієм найбільша кількість учнів 6 (16%) мають високий рівень, що свідчить про часто неусвідомлений прояв лідерами когнітивної гнучкості в розв’язанні завдань учнівського самоврядування, зважаючи на результати діагностики за діяльнісним критерієм.
Таблиця 2.3
Рівні когнітивної гнучкості лідерів учнівського самоврядування за діяльнісним критерієм (вересень 2024 року)


Звертає на себе увагу й те, що значна частка респондентів зазначили, що  «майже ніколи»,  «чи дуже рідко», оцінивши в «1»  чи «2» балами такі показники діяльнісного критерію:  «Я знаходжу альтернативні стратегії виконання завдань, переглядаю звичні моделі мислення й поведінки у відповідь на нові умови реалізації завдань учнівського самоврядування» – 19 (50%) учасників анкетування та «Я занурююся в сутність нової/проблемної ситуації, аналізую її з різних боків  та аргументую переваги й недоліки різних альтернатив її вирішення» – 17 (45%) лідерів, що й підтверджує проведене інтерв’ю.
Також варто відмітити, що для учасників дослідження є важливим генерувати креативні ідеї. Так, високим балом «4 – часто» та «5 – майже завжди» – оцінили 15 (39%) лідерів учнівського самоврядування показник «Я маю звичку продукувати широкий спектр ідей, пропозицій, проєктів для реалізації  завдань учнівського самоврядування».
Таким чином, аналіз результатів вхідної діагностики рівня розвитку когнітивної гнучкості лідерів учнівського самоврядування Первозванівського ліцею за трьома критеріями, власний досвід діяльності в різних структурах учнівського самоврядування ліцею,  інформація, одержана під час індивідуальних та групових бесід, педагогічне спостереження за поведінкою лідерів учнівського спостереження в нових проблемних ситуаціях, дозволяють зробити для нашого дослідження важливі висновки. Зокрема:
Розвиток когнітивної гнучкості важливий для більшості лідерів учнівського самоврядування і потребує особливої уваги.
Розвиток когнітивної гнучкості в діяльності Первозванівського ліцею не виокремлено окремим напрямком, а дана характеристика розвивається в лідерів учнівського самоврядування ситуативно.
Лідери учнівського самоврядування ліцею здебільшого мають поверхневе й однобічне розуміння сутності когнітивної гнучкості та її ролі для  досягнення спільних цілей учнівського колективу.
Значна частка лідерів не відчуває потреби проявляти когнітивну гнучкість у процесі розв’язання завдань учнівського самоврядування, не має бажання змінювати свої погляди, плани, поведінку під впливом аргументів інших учасників освітнього процесу. 
У ліцеї наявний незначний досвід прояву лідерами учнівського самоврядування когнітивної гнучкості для створення умов співпраці й партнерства з іншими учнями в організації досягнення спільних цілей учнівського колективу.
Таким чином, актуальною постає проблема пошуку організаційно-педагогічних умов,  розробки та експериментальної перевірки цілеспрямованої програми розвитку когнітивної гнучкості, реалізація якої підвищить ефективність розвитку даної якості в лідерів учнівського самоврядування.

2.2. Програма розвитку когнітивної гнучкості лідерів учнівського самоврядування - COGNITIVE FLEXIBILITY

У науково-педагогічних дослідженнях поняття «педагогічна умова» розглядається як сукупність цілеспрямовано розроблених чинників, що впливають на зовнішні та внутрішні аспекти освітнього процесу, виступають детермінантами результатів навчання, виховання та розвитку особистості та об’єктивно сприяють їх покращенню шляхом реалізації нововведень, використання сучасних методик та технологій [12, с.32]. Відтак сутність обґрунтування організаційно-педагогічних умов розвитку когнітивної гнучкості лідерів учнівського самоврядування полягає у визначенні нових завдань, пошуку оптимального змістового наповнення, ефективних форм і методів освітньої діяльності, застосування яких сприятиме підвищенню результативності даного процесу.
Узагальнення підходів науковців до розв’язання проблеми розвитку когнітивної гнучкості здобувачів освіти [1; 2; 4; 11; 20; 24; 25] та аналіз виявлених у процесі вхідної діагностики прогалин у розвитку когнітивної гнучкості лідерів учнівського самоврядування Первозванівського ліцею, дозволили нам визначити організаційно-педагогічні умови, реалізація яких в освітньому процесі школи, на нашу думку, сприятиме ефективному розвитку когнітивної гнучкості лідерів учнівського самоврядування, а саме:
-  використання  інтерактивних форм та методів підвищення обізнаності лідерів учнівського самоврядування щодо змісту й ролі когнітивної гнучкості у міжособистісній взаємодії;
- стимулювання збагачення досвіду позитивно-емоційних переживань лідерів учнівського самоврядування щодо ситуацій успіху від прояву когнітивної гнучкості;  
- залучення лідерів учнівського самоврядування до спеціально організованої освітньої діяльності, спрямованої на набуття досвіду прояву навичок когнітивної гнучкості.
Визначення першої організаційно-педагогічної умови обумовлено необхідністю подолання виявлених у процесі діагностики прогалин у розумінні лідерами учнівського самоврядування змісту і ролі когнітивної гнучкості в їхній діяльності. Зважаючи на добровільний характер участі в учнівському самоврядуванні, ми вважаємо за доцільне для вирішення наявної проблеми використовувати саме інтерактивні методи та форми освітньої діяльності у роботі з лідерами учнівського самоврядування. Інтерактивні методи та форми («іnter» – «взаємний», «act» – виконувати, робити, діяти) передбачають активну взаємодію «засобами діалогу з чимось (наприклад, із комп’ютером) або кимось (людиною)» [9, с.20], з обов’язковим залученням усіх учнів у пізнавальний процес. Багатостороння комунікація, групова робота, творча взаємодія у процесі виконання вправ та завдань, що є характерним для інтерактивних занять, стимулює пізнавальну активність здобувачів освіти, «дозволяє кожному відчувати себе комфортно, активно діяти, відзначати власні успіхи, досягнення інших» [9, с.21].
Відтак індивідуальні та групові бесіди з учнями, дискусії, диспути, тренінгові заняття з використанням інтерактивних вправ, онлайнових сервісів та штучного інтелекту, на нашу думку, сприятиме розвитку когнітивної гнучкості лідерів учнівського самоврядування, що у свою чергу відобразиться в ефективному прийнятті спільних рішень щодо покращення шкільного життя, а в подальшому - на успішній інтеграції в соціумі.
Для розвитку когнітивної гнучкості лідерів учнівського самоврядування  недостатньо розширити їхню обізнаність стосовно даної якості, необхідно сформувати стійку мотивацію її прояву в різних ситуаціях шкільного життя. На реалізацію чого спрямована друга, визначена нами, організаційно-педагогічна умова, а саме: стимулювання збагачення досвіду позитивно-емоційних переживань лідерів учнівського самоврядування щодо ситуацій успіху від прояву когнітивної гнучкості. Саме набуття такого досвіду, на нашу думку, сприятиме зміні виявлених у процесі вхідної діагностики байдужості та песимістичного ставлення значної частки лідерів учнівського самоврядування ліцею до необхідності прояву когнітивної гнучкості на інтерес і внутрішню потребу бути когнітивно гнучким у взаємодії з різними учасниками освітнього процесу.
Реалізацію даної умови вбачаємо у включенні в освітній процес окремих заходів чи, як їх структурний елемент, вправ, ігор, бесід, дискусій, які заохочують лідерів учнівського самоврядування аналізувати свої емоційні переживання стосовно власної поведінки та дій інших учасників освітнього процесу з проявом когнітивної гнучкості та когнітивної ригідності в ситуаціях невизначеності, у процесі розв’язання проблем чи реагування на нові умови діяльності. 
Водночас накопиченню позитивно-емоційних переживань від прояву когнітивної гнучкості передбачає наявність у лідерів успішного досвіду розв’язання проблемних ситуацій, адаптації свого мислення й поведінки до вимог нових, непередбачуваних ситуацій у шкільному середовищі. Що, в свою чергу, вимагає наявність відповідних умінь та навичок, які, за результатами проведеної діагностики, в значної частки лідерів учнівського самоврядування недостатньо сформовані. Це і обумовило визначення нами третьої організаційно-педагогічної умови – залучення лідерів учнівського самоврядування до спеціально організованої освітньої діяльності, спрямованої на набуття досвіду прояву навичок когнітивної гнучкості. Її реалізацію ми вбачаємо у використанні різних організаційних форм розвитку лідерів учнівського самоврядування, що містять: вправи, рольові ігри, тренінгові заняття, які вимагають від учасників здатності різнобічного аналізу ситуацій, прийняття рішень шляхом пошуку компромісів, змінювати плани дій, перемикатися з одного завдання на інше тощо;  креативні групові завдання з необхідністю генерувати значну кількість ідей та здійснювати вибір з альтернатив; моделювання нереальних ситуацій та розробки стратегій мислення і дій у них.
Ефективного розвитку когнітивної гнучкості лідерів учнівського самоврядування, за нашим припущенням, можливо досягти лише завдяки комплексній реалізації визначених організаційно-педагогічних умов, втілення яких пов’язуємо з упровадженням в освітню діяльність школи відповідної цільової програми.
 Враховуючи означений підхід, було розроблено програму «Розвиток когнітивної гнучкості лідерів учнівського самоврядування – COGNITIVE FLEXIBILITY» (Додаток Ж). Зазначимо, що у доступних нам джерелах ми не знайшли розроблену програму щодо розвитку когнітивної гнучкості. Здебільшого науковці та педагоги-практики пропонують окремі заняття та тренінги для розвитку м’яких навичок, наскрізних умінь, особистісних якостей учнів, студентів, молоді. Ми ж переконані, що когнітивну гнучкість можна й необхідно розвивати у лідерів учнівського самоврядування закладів загальної середньої освіти. 
Програма «Розвиток когнітивної гнучкості лідерів учнівського самоврядування – COGNITIVE FLEXIBILITY» (надалі Програма «Cognitive Flexibility») – це комплекс взаємопов’язаних організаційно-педагогічних заходів, реалізація яких спрямована на досягнення загальної мети, яка полягає в розвитку когнітивної гнучкості лідерів учнівського самоврядування задля успішного адаптування пізнавальних процесів та поведінки до постійно змінних умов в учнівському колективі, завдяки поглибленню їхньої обізнаності стосовно ролі когнітивної гнучкості в ефективному розв’язанні завдань учнівського самоврядування, розвитку їх мотивації бути когнітивно гнучкими у взаємодії з іншими учасниками освітнього процесу та збагачення їхнього досвіду продуктивного прояву когнітивної гнучкості у відповідь на вимоги нових, нестандартних ситуацій, що мають місце у діяльності лідерів учнівського самоврядування. 
На підставі аналізу структур такого типу цільових програм, було визначено основні елементи пропонованої Програми «Cognitive Flexibility», а саме: загальна мета, завдання, зміст (орієнтовний перелік організаційно-педагогічних заходів), форми й методи її реалізації (Додаток Ж). Відповідно до завдань програми, які конкретизують її мету, виокремлено теоретичний та практичний компоненти Програми «Cognitive Flexibility». 
Теоретичний компонент – це сукупність тематичних, діалогічних, інтерактивних форм взаємодії учасників освітнього процесу (заняття з елементами тренінгу та коучингу, бесіди, дискусії, диспути, робота в групах), які мають потенціал для підвищення рівня прояву показників інформаційно-аналітичного та емоційно-мотиваційного критеріїв розвитку когнітивної гнучкості лідерів учнівського самоврядування завдяки їхньому змістовому насиченню та запропонованим інтерактивним методам і засобам.
Для реалізації окресленого було розроблено шість пізнавально-активних занять з елементами тренінгу та коучингу, які стали базовими складовими теоретичного компоненту Програми «Cognitive Flexibility» та, за нашим припущенням, забезпечать реалізацію першої та другої організаційно–педагогічних умов. При виборі зазначеної форми важливим було забезпечити можливість не лише поглибити обізнаність учасників щодо ролі когнітивної гнучкості під час виконання завдань учнівського самоврядування, а й сприяти усвідомленню ними необхідності використання набутих знань у взаємодії з іншими, адаптуючи свої пізнавальні процеси та поведінку до постійно змінних умов. 
Тематика та зміст пізнавально-активних занять з елементами тренінгу і коучингу розроблялися на основі виявлених під час вхідної діагностики особливостей (прогалин, недоліків) та результатів теоретичного аналізу проблеми дослідження. Для кожного окремо з шести занять було визначено мету та підібрано інформаційні повідомлення для її досягнення, на основі теоретичних узагальнень обґрунтованих нами на попередніх етапах дослідження. Також здійснено підбір традиційних вправ, ігор, активностей для занять з елементами тренінгу та запропоновано самостійно розроблені вправи, розминки, творчі завдання, ситуації, запитання для обговорення, що, за нашим припущенням, має забезпечити позитивне налаштування учасників та досягнення поставлених цілей.
Окрім окреслених активностей, у пізнавально-активних заняттях теоретичного компоненту Програми «Cognitive Flexibility» передбачено рекомендовану тематику бесід, дискусій, диспутів для лідерів учнівського самоврядування. Такі форми взаємодії, на нашу думку, сприятимуть як поглибленню усвідомлення сутнісних характеристик когнітивної гнучкості, так і формуванню відповідних навичок.
Особистісна здатність лідерів учнівського самоврядування адаптувати свої пізнавальні процеси та поведінку до постійних змін в учнівському колективі, розкритих у параграфі 1.2, здебільшого визначається рівнем сформованості необхідних для цього умінь і навичок. Що стало причиною виокремлення у Програмі «Cognitive Flexibility» практичного компоненту, який, вважаємо, забезпечить реалізацію третьої організаційно-педагогічної умови: залучення лідерів учнівського самоврядування до спеціально організованої освітньої діяльності, спрямованої на набуття досвіду прояву навичок когнітивної гнучкості. З цією метою реалізацію практичного компоненту Програми «Cognitive Flexibility», на нашу думку, доцільно впроваджувати у період між заняттями (засіданнями). Для досягнення поставленої мети програми ми виокремили зміст практичного компоненту:
організація індивідуальної та групової взаємодії лідерів учнівського самоврядування з урахуванням їхніх індивідуальних особливостей та рівня розвитку когнітивної гнучкості;
стимулювання залучення лідерів учнівського самоврядування до змін та  перемикання між видами діяльності через завдання адвент-календаря;
сприяння прояву когнітивної гнучкості в лідерів учнівського самоврядування завдяки зміні ролей лідерів за напрямками (центрами парламенту) під час організації позакласних заходів;
забезпечення проходження завдань з інтерактивного тренажеру розвитку когнітивної гнучкості.
Індивідуальна та групова взаємодія учасників експерименту передбачає не лише бесіди і консультації, а й набуття досвіду прояву когнітивної гнучкості через виконання завдань адвент-календаря, наповнення бібліотеки емоцій творчими продуктами та проходження спеціально створеного нами інтерактивного тренажеру із розвитку когнітивної гнучкості.
Адвент-календар – це спеціально організований вид діяльності учнівського самоврядування,  спрямований на розвиток навичок когнітивної гнучкості, який передбачає співпрацю учасників в умовах змін. Таким чином, учаснику необхідно швидко адаптуватися, що забезпечує розвиток прояву здатності перемикатися між завданнями, занурюватися в сутність нової проблеми, демонструвати вміння обмірковувати декілька справ одночасно, продукувати широкий спектр креативних ідей, проявляти схильність змінювати свою позицію, коригувати плани. 
Серед завдань адвент-календаря є створення творчих продуктів для наповнення бібліотеки емоцій – спеціально створеного середовища у закладі освіти для розширення обізнаності про емоції та почуття і розвитку емоційної стійкості учасників освітнього процесу.
Враховуючи інтереси та захоплення гаджетами сучасних підлітків, з метою розширення  обізнаності та розуміння ролі когнітивної гнучкості в діяльності учнівського самоврядування, тренування пам’яті, уваги та гнучкості мислення, забезпечення доступності до створених під час дослідження творчих продуктів, нами було прийнято рішення щодо розробки інтерактивного тренажеру із розвитку когнітивної гнучкості. 
Всі складові практичного компоненту Програми «Cognitive Flexibility»  мають реалізовуватися одночасно, що забезпечить набуття виокремлених нами навичок когнітивної гнучкості.
Таким чином, розроблені в Програмі «Cognitive Flexibility» взаємопов’язані заходи, змістове наповнення, підібрані форми, методи, засоби їх реалізації розкривають шляхи створення в закладі освіти організаційно-педагогічних умов, реалізація яких, за нашим припущенням, сприятиме підвищенню рівня когнітивної гнучкості лідерів учнівського самоврядування.

2.3. Аналіз результатів дослідно-експериментальної роботи з розвитку когнітивної гнучкості лідерів учнівського самоврядування Первозванівського ліцею 

Відповідно до завдань експериментального етапу дослідження було здійснено спробу, за підтримки адміністрації ліцею, психолога та педагога-організатора, апробувати в опорному закладі Первозванівського ліцею (жовтень – грудень 2024 року) розроблену нами Програму «Cognitive Flexibility».
Для оцінки ефективності запропонованої програми ми визначили експериментальну та контрольну групу. Зазначимо, що на попередньому етапі (вхідна діагностика) дослідженням було охоплено 20 лідерів учнівського самоврядування опорної школи та 18 – з Калинівської та Степової філій Первозванівського ліцею. Відтак, як експериментальну групу ми виділяємо – 20 лідерів опорного закладу, в якому реалізовувався комплекс заходів передбачених Програмою «Cognitive Flexibility», а 18 лідерів з філій, в освітній діяльності яких таких змін не відбувалося, як контрольну групу.
Завданнями експериментальної роботи передбачено проведення, по завершенню апробації програми, повторної діагностики рівня розвитку когнітивної гнучкості лідерів учнівського самоврядування експериментальної та контрольної груп за тими ж методиками, які було застосовано на попередньому етапі експериментального дослідження. Таким чином, аналіз, порівняння кількісно-якісних результатів двох діагностик стану розвитку когнітивної гнучкості лідерів учнівського самоврядування з експериментальної та контрольної груп, проведених до і після апробації Програми «Cognitive Flexibility», дозволяє оцінити ефективність впливу на розвиток досліджуваної характеристики обґрунтованих нами організаційно-педагогічних умов, створених завдяки реалізації комплексу заходів, передбачених розробленою нами програмою. 
Отже, незважаючи на обмежені наші можливості вносити зміни у діяльність учнівського самоврядування, ми в експериментальній групі реалізували переважну частку заходів, передбачених Програмою «Cognitive Flexibility».
Зміст проведеної роботи в процесі реалізації експерименту відображено в Додатку Ж. Розглянемо ключові особливості процесу впровадження Програми «Cognitive Flexibility» в експериментальній групі.
На підготовчому етапі практичний психолог і педагог- організатор, ознайомившись із теоретичними положеннями дослідження, розробленою Програмою «Cognitive Flexibility», позитивно сприйняли ідею розвитку когнітивної гнучкості лідерів учнівського самоврядування та підтримали нашу пропозицію стосовно апробації розробленого комплексу заходів. Що дозволило нам спланувати щотижневі активності лідерів учнівського самоврядування згідно змісту розробленої програми.
Відповідно, ми розпочали реалізацію Програми «Cognitive Flexibility» із проведення для лідерів учнівського самоврядування розроблених пізнавально-активних занять, з одного боку, з метою поглиблення обізнаності учасників занять стосовно когнітивної гнучкості, а з іншого, ми прагнули зацікавити їх можливостями, які надає дана якість для досягнення успіху в сучасних умовах змін і невизначеності. Досягнення чого забезпечувалося завдяки запропонованим інтерактивним формам, методам  та підбору цікавого змісту вправ, завдань, ігор, дискусійних питань.
Так, для узагальненого визначення поняття «когнітивної гнучкості лідерів учнівського самоврядування» та уточнення особливостей взаємодії в команді учасникам занять було запропоновано вправи «Хмара слів» та «Піца для команди із сюрпризом». Особливими емоціями супроводжувалося виконання лідерами завдання щодо своєї ролі у діяльності учнівського самоврядування, через те, що  ми таке ж завдання поставили перед штучним інтелектом, та організували оцінювання учнями школи двох альтернативних напрацювань. Приємним результатом стало те, що бачення експериментальної групи більше відповідало потребам учасників освітнього процесу Первозванівського ліцею, а ідеї були креативніші, про що свідчили позитивні відгуки  учнів.
Використані в процесі проведення занять ситуації з життя учнівського самоврядування у вправах  «Мислимо позитивно», «Гнучкість чи ригідність», «Трикутник Волта Діснея», «Ситуація» дали зрозуміти учасникам занять, що прояв когнітивної гнучкості – це про них, а не про когось. Такі вправи найбільше сподобалися лідерам учнівського самоврядування, про що свідчили їхні відгуки під час рефлексії до кожного заняття. Майже кожен зазначав, що запропоновані ситуації допомогли зрозуміти важливість оцінювати ситуацію з різних боків, бачити різні варіанти її розв’язання, відмовлятися від стереотипних, звичних підходів при виборі способу дій у нових ситуаціях, сприймати аргументи інших та генерувати цікаві ідеї у співробітництві і партнерстві з членами команди навіть у звичайних щоденних проблемах.
Розминки, проведення яких передбачалося на кожному занятті, спочатку не викликали активність і зацікавленість учнів. Їм було важко зрозуміти, що для розвитку когнітивної гнучкості необхідно тренувати пам’ять, увагу, уміння помічати дрібниці і враховувати їх, бо для знаходження ефективного рішення, успішної адаптації до нових умов ситуації важливо все і все має значення.
Вправи з елементами коучингу, які використовувалися на всіх заняттях,  допомогли нам реалізувати особистісно орієнтований підхід, адже основними їх інструментами були сильні запитання, активне слухання, робота з думками, емоціями, ідеями [26]. Особливу зацікавленість у лідерів учнівського самоврядування викликали запропоновані питання для дискутування, які здебільшого не вдавалося завершити у відведений час. Тематика дискусій («Коло думок про когнітивну ригідність», «Яка роль прояву когнітивної гнучкості в команді», «Наскільки важливо дотримуватися принципу «рівний рівному» в співробітництві», «Як врахувати думку та аргументи інших у досягненні спільних цілей») відповідали інтересам учасників експерименту, мали взаємозв’язок із їхньою діяльністю, із ситуаціями які мають місце в їхньому шкільному житті. Учні вчилися не лише доводити свою точку зору, а й приймати інші, якщо їх аргументи були ефективніші. Такі форми роботи забезпечили можливість учасникам краще сприймати нову інформацію, змінювати стратегії своїх думок та генерувати ідеї. Підвищений інтерес учнів до визначених проблеми дозволяв підвести їх до продовження дискусії в окремо визначений час і, головне, за ініціативи самих учнів. Участь майже всіх учнів у виконанні завдань та вправ тренінгових занять можна схарактеризувати як активну і креативну.
При цьому, всі проведені пізнавально-активні заняття передбачали вправи на рефлексію, під час яких учасники ділилися своїми емоціями, переживаннями, успіхами та визначали, що для них було новим, цікавим, корисним чи навпаки. Водночас ми зосереджували увагу лідерів учнівського самоврядування на самоаналізі своїх емоційних проявів під час програвання запропонованих ситуацій, рольових ігор чи в процесі виконання вправ і завдань, що передбачено вимогами однією з обґрунтованих нами умов. Відзначимо, що з кожним наступним заняттям все більше лідерів демонстрували позитивні емоції, задоволення собою, адже завдяки прояву когнітивної гнучкості, вчасному перемиканню уваги, зміні підходу, поміченим «дрібницям» тощо, вони краще справлялися із завданнями та помічали власне зростання. Що зазначали під час рефлексії самі учасники, наголошуючи на зростаючому інтересі до розвитку когнітивної гнучкості.
Реалізацію заходів, передбачених практичною частиною Програми, було розпочато у листопаді 2024 року. Учнів дуже захопили ідеї виконання завдань адвент-календаря, наповнення бібліотеки емоцій творчими продуктами та проходження тренажеру розвитку когнітивної гнучкості, який був створений спеціально для них і відрізнявся від раніше знайомих їм онлайнових сервісів – доступний, інтерактивний, зрозумілий. Такі форми роботи сприяли виконанню завдань лідерами учнівського самоврядування, передбачених їхнім планом, який було скориговано, що, в свою чергу,  урізноманітнило шкільне життя ліцею. 
Цей етап експерименту, період між засіданнями, сприяв набуттю лідерами учнівського самоврядування досвіду прояву навичок когнітивної гнучкості, що вимагає одна із визначених нами умов. У цей час учні мали можливість адаптуватися до запропонованих змін через виконання завдань адвент-календаря. Зміни полягають у тому, що лідери учнівського самоврядування щотижня отримували завдання адвент–календаря, відповідно до яких щоразу формувалися нові групи. Адже склад груп протягом терміну, відведеного на виконання завдань, постійно змінювався за принципом випадкового вибору. Завдання і напрямки діяльності лідерів відрізнялися від їхніх обов’язків у центрах учнівського самоврядування Первозванівського ліцею. Несподіванкою було те, що в команду протягом терміну, відведеного на виконання завдань, могли прийти інші учасники або піти свої, що забезпечувало розвиток прояву здатності перемикатися між завданнями, занурюватися в сутність нової проблеми, демонструвати вміння обмірковувати кілька справ одночасно, проявляти схильність змінювати свою позицію, плани. Частина завдань були запропоновані з метою просвітницької діяльності у закладі щодо важливості розвитку когнітивної гнучкості, а саме: підготувати інформацію та провести радіовипуск «Переваги когнітивної гнучкості»; підготувати та провести для учнів початкової школи вправи для зняття емоційної напруги та перезавантаження; розробити поради з розвитку когнітивної гнучкості та розмістити відповідний QR-код на інформаційних стендах по школі.  Завдання (доповнити бібліотеку емоцій казками про емоції, створити комікс «Прояв когнітивної гнучкості та когнітивної ригідності», «Створи іграшки емоцій») забезпечили наповнення шкільної бібліотеки емоцій творчими продуктами. Продуктами інших завдань були відеоролики (зняти відеоролик прояву когнітивної гнучкості та когнітивної ригідності, записати інтерв’ю з вчителями «Чи проявляєте ви когнітивну гнучкість у стресових ситуаціях?», зняти відеоролик «Обійми того, хто…», вікторини і квізи (підготувати та провести для учнів 5 класів квіз головоломок, створити онлайн вікторину із загадок про емоції та почуття) та коворкінг-перерви для п’ятикласників.
Мотиваційним аспектом такого виду діяльності стало те, що лідери учнівського самоврядування вчилися самі й вчили інших співпрацювати, мислити позитивно, знаходити шляхи вирішення проблем, передбачати результати дій. Крім того, всі творчі напрацювання учнів увійшли до інтерактивного тренажеру і були презентовані на підсумковому засіданні.
Інтерактивний тренажер, створений у форматі (SCORM) за допомогою сервісу Genial.ly (онлайн-сервіс для створення інтерактивного контенту), зацікавив учасників своїм змістом і формою. Набір інформацій, вправ, зображень, вікторин, відео та аудіо-файлів дозволили у зручний час в онлайновому форматі ознайомитися кожному з особливостями та перевагами прояву когнітивної гнучкості, потренуватися у розвитку даної якості. Пізнавальні матеріали, які представлені окремими невеликими блоками, з активними покликаннями, захопили учасників експерименту та спонукали їх виконувати  запропоновані завдання.
Тренажер «гнучкий», що дозволило під час реалізації практичного компоненту програми доповнювати його матеріалами, вправами, аудіо та відеофайлами, створеними учасниками експерименту. Платформа підтримує спільну роботу, що дозволяє одночасно працювати разом та перебувати у ситуації успіху. Підбір вправ та інформація здійснені на основі теоретичної та практичної частин нашого дослідження. Важливо зазначити, що завдання тренажеру так захопили лідерів учнівського самоврядування, що вони прийняли рішення розмістити QR-код із покликанням на нього на сайті закладу, інформаційних стендах та у шкільній газеті. Так ідея потренувати пам’ять, увагу, когнітивну гнучкість за допомогою тренажера стала дієвим інструментом нашого ліцею.
Під час реалізації практичної частини експерименту учні проявили себе дуже ініціативними й активними, продемонструвавши свою когнітивну гнучкість і спроможність адаптуватися в умовах запропонованих змін. Водночас частина лідерів були виконавцями ідей, а частина ініціаторів, об’єднавшись із однодумцями, доповнювали завдання власним баченням, використовували додаткові інтернет-ресурси для візуалізації завдань та презентували їх для публічного обговорення. У результаті, ряд ідей знайшли підтримку як в учнівському самоврядуванні, так і серед інших учасників освітнього процесу.
Перевірку ефективності запропонованої Програми розвитку навичок когнітивної гнучкості лідерів учнівського самоврядування «Сognitive Flexibility» здійснювали за опитувальниками (Додатки А, В, Д), які були застосовані під час вхідної діагностики дослідження на основі порівняння результатів, одержаних у вересні та грудні 2024 року – про рівень розвитку навичок когнітивної гнучкості в експериментальній та контрольній групах.
Таблиця 2.4
Рівні розвитку когнітивної гнучкості лідерів учнівського самоврядування
(вересень 2024 – грудень 2024 року)


Порівняльний аналіз даних, поданих у таблиці 2.4, свідчить, що результати про рівні розвитку когнітивної гнучкості в експериментальній групі за всіма критеріями покращилися більшою мірою, в порівнянні з аналогічними результатами в контрольній групі. Важливим уточненням результатів нашого дослідження стало те, що значна частка лідерів учнівського самоврядування експериментальної групи, хоча й залишилася на тому ж рівні, за показниками кожного критерію,  але підвищили свій сумарний бал,  про що свідчать їхні коментарі після вихідної діагностики.
Педагогічне спостереження за участю учнів експериментальної та контрольної груп під час запропонованих змін у діяльності учнівського самоврядування ліцею, індивідуальні та групові бесіди з учасниками дослідження свідчать про наявні позитивні зміни учасників експериментальної групи та прагнення розвивати когнітивну гнучкість не лише для виконання завдань учнівського самоврядування, а й для власної самореалізації, в порівнянні з майже незмінним ставленням учнів контрольної групи до прояву когнітивної гнучкості.
Таким чином, навіть часткова апробація запропонованої Програми «Cognitive  Flexibility», спрямованої на реалізацію визначених нами організаційно-педагогічних умов підвищення рівня прояву когнітивної гнучкості лідерів учнівського самоврядування, продемонструвала її ефективність.













ВИСНОВКИ
Узагальнення результатів теоретичної та експериментальної частини дослідження дозволило сформулювати такі висновки:
1. На основі теоретичного аналізу уточнено, що когнітивна гнучкість – це особистісна якість, яка проявляється у здатності людини адаптувати свої пізнавальні процеси та поведінку до нових вимог або неочікуваних подій, що дозволяє їй генерувати широкий спектр креативних ідей, змінювати стратегії дій, переглядати свої позиції, плани та ефективно перемикатися між різними видами діяльності задля досягнення успіху в постійно змінних умовах.
 Уточнивши основні завдання діяльності лідерів учнівського самоврядування, обґрунтували, що когнітивна гнучкість лідерів учнівського самоврядування – це особистісна здатність адаптування своїх пізнавальних процесів та поведінки до постійних змін в учнівському колективі, що забезпечує стабільно успішну реалізацію завдань учнівського самоврядування, завдяки прийняттю інакшості учнів, умінню бачити суть проблеми, генерувати широкий спектр креативних ідей, змінювати стратегії дій, переглядати свої позиції, плани та ефективно перемикатися між різними видами діяльності в умовах створення атмосфери партнерства та співробітництва в досягненні спільних цілей.
2. Обґрунтовано, що для аналізу стану та процесу розвитку когнітивної гнучкості лідерів учнівського самоврядування доцільно застосувати три взаємопов’язані критерії, а саме: інформаційно-аналітичний, емоційно-мотиваційний та діяльнісний. Зміст визначених критеріїв розкривається через систему показників, на основі прояву яких схарактеризовано три рівні досліджуваної характеристики лідерів учнівського самоврядування: низький, середній, високий. 
3. На основі кількісно-якісного аналізу результатів вхідної діагностики встановлено, що розвиток когнітивної гнучкості важливий для більшості лідерів учнівського самоврядування і потребує особливої уваги. Виявлено значну частку лідерів із низьким рівнем досліджуваної характеристики, а саме: за інформаційно-аналітичним критерієм - 11 (55%) з 20 лідерів опорної школи і 10 (56%) з 18 лідерів учнівського самоврядування філій ліцею; за емоційно-мотиваційним - 7 (35%) в опорній школі та 7 (39%) у філіях; за діяльнісним критерієм - 5 (25%) в опорній школі та 6 (33%) у Калинівській та Степовій філіях Первозванівського ліцею.
4. На підставі узагальнення підходів науковців до розв’язання проблеми розвитку когнітивної гнучкості здобувачів освіти та аналізу виявлених у процесі вхідної діагностики прогалин у розвитку когнітивної гнучкості лідерів учнівського самоврядування Первозванівського ліцею, обґрунтовано  організаційно-педагогічні умови, реалізація яких спрямована на підвищення ефективності даного процесу, а саме:
- використання  інтерактивних форм та методів підвищення обізнаності лідерів учнівського самоврядування щодо змісту й ролі когнітивної гнучкості у міжособистісній взаємодії;
- стимулювання збагачення досвіду позитивно-емоційних переживань лідерів учнівського самоврядування щодо ситуацій успіху від прояву когнітивної гнучкості;  
- залучення лідерів учнівського самоврядування до спеціально організованої освітньої діяльності, спрямованої на набуття досвіду прояву навичок когнітивної гнучкості.
5. З метою комплексної реалізації визначених організаційно-педагогічних умов розвитку когнітивної гнучкості лідерів учнівського самоврядування було розроблено та апробовано в експериментальній групі (20 лідерів опорної школи ліцею) цільову Програму – «Cognitive  Flexibility».
Зіставлення результатів діагностики рівня розвитку когнітивної гнучкості лідерів учнівського самоврядування експериментальної (лідери з опорної школи) та контрольної (лідери з філій ліцею) груп за визначеними критеріями (інформаційно-аналітичний, емоційно-мотиваційний та діяльнісний), одержаних до і після впровадження Програми «Cognitive  Flexibility» (вересень та грудень 2024 року), засвідчує позитивну динаміку рівнів прояву досліджуваної характеристики (за всіма критеріями) лідерами експериментальної групи та майже відсутність таких змін в контрольній групі. Цей факт свідчить про ефективність визначених нами організаційно-педагогічних умов розвитку когнітивної гнучкості лідерів учнівського самоврядування та доцільність використання цільової Програми – «Cognitive  Flexibility» для їх створення в закладі загальної середньої освіти. 
Проведене дослідження не вичерпує всієї різноманітності проблем, пов’язаних із підвищенням рівня розвитку когнітивної гнучкості лідерів учнівського самоврядування. Воно може бути продовжене в напрямку розвитку досліджуваної якості учнів з урахуванням їх вікових особливостей. 



















СПИСОК ВИКОРИСТАНИХ ДЖЕРЕЛ
Балецька Л. М. Особливості когнітивної гнучкості. Науковий вісник Мукачівського державного університету. Серія: Педагогіка та психологія: збірник наукових праць. Мукачево: Видавництво МДУ, 2016. №1(3). С.167–170.
Безрук К. О. Потенціал учнівського самоврядування у формуванні соціально успішної особистості старшокласника. Сучасний виховний процес: сутність та інноваційний потенціал: матеріали звіт. наук.-практ. конф. Ін-ту проблем виховання НАПН України за 2019 р. / за ред. І. Д. Беха, Р. В. Малиношевського. Івано-Франківськ: НАІР, 2020. С. 22–25.
Безрук К. О. Формування соціальної успішності підлітків у діяльності учнівського самоврядування : дис. док. філософії спец. 011 освітні, педагогічні науки;  Ін-т проблем виховання НАПН України. Київ, 2023. URL: https://ipv.org.ua/wp-content/uploads/2023/12/Na-sayt-Dysertatsiia_Bezruk.pdf.
Бурлакова І. А. Психологія професійного мислення, готовність до змін Навчально-методичний матеріал. Київ: Видавництво КРЦПК, 2022. 68 с.
Бусел В. Т. Великий тлумачний словник української мови / з дод. та допов. Ірпінь: ВГФ «Перун», 2005. 1728 с.
Галузяк В. М. Холковська І. Л. Педагогічна діагностика. Вінниця: Нілан ЛТД. 2015. 164 с.
Гриньова М. В. Науково-нормативна дилема довкола понять «лідерство» та «керівництво»: лідер чи керівник учнівського самоврядування. Актуальні проблеми педагогічної науки в ХХІ столітті: матер. ІІ Наук.-практ. онлайн-конф. для здобувачів вищ. освіти та молодих вчен, 24 берез. 2022 р. Одеса: КЗВО «Одеська академія неперервної освіти Одеської обласної ради. 2022.  С. 22– 25.
Долгова О. В. Дослідження стану сформованості організаційно- управлінських умінь у лідерів учнівського самоврядування. Теоретико-методичні проблеми виховання дітей та учнівської молоді. 2016. 20 (1). С. 168–179.
Єрмоленко А. Інтерактивні технології навчання: електронний навчальний курс. Біла Церква: БІНПО, 2022. 37 с.
Закон України «Про повну загальну середню освіту» / Верховна Рада України. URL: https://zakon.rada.gov.ua/laws/show/463-20#Text (дата звернення 11.09.2024).
Каськов І. В. Теоретичні аспекти формування стресостійкості студентів ВНЗ до негативних чинників навко-лишнього середовища. Вісник Національного університету оборони України. 2020. № 1 (54). С. 104–110. 
Литвин, А. В. Методологічні засади поняття «педагогічні умови»: практ. посібник. 3-е вид. доп. Львів: ЛДУБЖД, 2022. 90 с.
Логвись О. Гнучкість мислення як важлива якість сучасного педагога-лідера. Психологічні проблеми мислення. Матеріали ХХІ Всеукраїнської науковопрактичної конференції, 27 травня 2021 року / за ред. В. О. Моляко. Київ: Інститут психології імені Г.С. Костюка НАПН України. 2021. С. 59 – 63.
Особистісно орієнтовані технології національно-патріотичного виховання учнівської молоді в громадських об’єднаннях  метод. посіб. Т. К. Окушко, Ж. В. Петрочко, В. І. Кириченко, О. В. Пащенко, Л. М. Сокол, Н. В. Харченко / наук. ред. Т.К. Окушко.  Кропивницький: Імекс-ЛТД, 2018. 198 с.
Психолого-педагогічна діагностика: навч.-метод. посіб. / Уклад. Н. І. Скрипник. Умань: Візаві. 2020. 135 с.
Романовський О. Г., Гура Т. В., Книш А. Є.,  Бондаренко В.В. Теорія і практика формування лідера: навчальний посібник. Харків, 2017.100 с
Савчук Б., Котенко Р., Пантюк М. Науково-теоретичні засади когнітивної гнучкості як базової компетентності майбутнього фахівця ХХІ століття. Актуальнi питання гуманiтарних наук. 2021.  Вип 38. том 3. С. 132-138.
Сікора Я. Б. Адаптація як об’єкт наукового дослідження: психолого-педагогічний аналіз. Науковий вісник Ужгородського університету. Серія: Педагогіка. Соціальна робота. 2022. Вип. 2(51). С. 135–139.
Словник педагогічних та психологічних термінів до дисциплін: «Педагогіка», «Педагогіка новаторства», «Педагогіка та психологія вищої школи», «Методика виховної роботи та основи педагогічної майстерності», «Педагогічний менеджмент»: для здобувачів вищої освіти денної та заочної форм здобуття освіти пед. спец-тей / укладачі: Н. А. Несторук, Л. В. Кокоріна. Слов’янськ: Вид-во Б. І. Маторіна, 2019. 131 с.
Смалиус Л. Н., Шавровська Н. В. Розвиток гнучкості як інтегральної характеристики особистості. Science and Education a New Dimension. Pedagogy and Psychology.  2016. IV (41). С. 76-79.
Соціолого-педагогічний словник / за ред. В. Радул. К.: Екс06, 2004. 304 с.
Термінологічний словник. Теоретико-методичні засади трансформації професійного розвитку педагогічних і науково-педагогічних працівників в умовах відкритого університету післядипломної освіти. Біла Церква: ТОВ Білоцерківдрук, 2022. 96 с.
Учнівське самоврядування. Міністерство освіти і науки України. URL: https://mon.gov.ua/osvita-2/pozashkilna-osvita/uchnivske-samovryaduvannya (дата звернення 12.09.2024 р.).
Фурс О. Й. Критерії та показники діагностування розвиненості здатності до психічної саморегуляції здобувачів освіти. Психолого-педагогічний супровід професійної підготовки кваліфікованих робітників в умовах воєнного стану: електронний зб. Матеріалів регіонального науково-практичного семінару, м. Біла Церква, 15 червня 2023 р. . БІНПО ДЗВО «УМО» НАПН України, м. Біла Церква, 2019. С 138-142.
Швень Я. Л. Когнітивна гнучкість. Нейропсихологічні особливості когнітивної гнучкості як базової навички особистості нової формації. Тематичний випуск журналу «Методист». 2018. № 2(74). С. 75–79
Щербяк Ю.   використання технології коучингу у формуванні когнітивної гнучкості майбутнього менеджера освіти. Молодь і ринок. 2022. No 7–8. С. 11–16.
Oxford English Dictionary / Oxford: Oxford University Press. URL: https://www.oed.com/dictionary/flexibility_n?tab=meaning_and_use-paywall#4087929 (дата звернення 03.09.2024)
World Economic Forum / Future of Jobs Report 2025. URL: https://www.weforum.org/publications/the-future-of-jobs-report-2025

ДОДАТКИ
Додаток А
ОПИТУВАЛЬНИК 
для визначення рівня розвитку когнітивної гнучкості лідерів учнівського самоврядування за показниками 
інформаційно-аналітичного критерію

Шановні друзі, цей опитувальник є частиною досліджень, які мають за мету підвищити ефективність діяльності учнівського самоврядування завдяки розвитку когнітивної гнучкості його лідерів.   
Прочитайте уважно кожне з п’ятнадцяти запропонованих тверджень та оцініть їх від 1 до 5 балів, де: 
«1» – абсолютно не погоджуюся (це  зовсім не про мене);
«2» – більше не погоджуюсь, ніж погоджуюсь (це частково про мене);
«3» – важко відповісти, буває по-різному;
«4» – певною мірою погоджуюся (переважно мені це властиво);
«5» – цілком погоджуюсь, це точно про мене.
	Сформулюйте свою думку щодо п’яти запропонованих тверджень (незакінчених речень), продовжуючи їх. 
	 Ваше об’єктивне оцінювання та  щирі відповіді дуже важливі для пошуку шляхів підвищення успішності діяльності учнівського самоврядування в нашому ліцеї. Опитування анонімне.



Продовження додатку А


Продовжіть наступні речення
Я розумію роль прояву когнітивної гнучкості в діяльності лідерів учнівського самоврядування як…
Переваги прояву когнітивної гнучкості для лідерів учнівського самоврядування полягають у…

Продовження додатку А
У взаємодії з учнями та педагогами адаптувати мислення, увагу, поведінку до ситуацій, що постійно змінюються означає…
Для визначення пріоритетності завдань у діяльності учнівського самоврядування я використовую такі способи/техніки…
Я шукаю декілька варіантів вирішення завдань за допомогою таких способів/технік…

Обробка результатів:
	За результатами анкети (оцінювання 1-15 тверджень), учасник опитування може набрати від 15 до 75 балів. Для кількісного аналізу прояву досліджуваної характеристики ми виділили три числові проміжки результатів анкетування, які характеризують три рівні розвитку когнітивної гнучкості за показниками інформаційно-аналітичного критерію.
15-34 бали – низький рівень; 
35-54 бали – середній рівень; 
55-75 бали – високий рівень.
	Аналіз сформульованих суджень учасників опитування, продовжуючи запропоновані твердження (незакінчені речення), дозволяє виявити прогалини в розвитку когнітивної гнучкості за показниками інформаційно-аналітичного критерію.
Додаток Б
Результати анкетування лідерів учнівського самоврядування Первозванівського ліцею щодо визначення рівня їх когнітивної гнучкості за показниками інформаційно-аналітичного критерію
(вересень 2024 року)



Продовження додатку Б





Додаток В
АНКЕТА
для визначення рівня розвитку когнітивної гнучкості лідерів учнівського самоврядування за показниками 
емоційно-мотиваційного критерію 

Шановні друзі, це анкетування стосується вашого, як лідера учнівського самоврядування, бажання/інтересу та мотивації щодо розвитку когнітивної гнучкості.
Прочитайте уважно кожне з п’ятнадцяти запропонованих тверджень та оцініть їх від 1 до 5 балів, де: 
«1» – абсолютно не погоджуюсь, це мене не стосується;
«2» – більше не погоджуюсь, це мене майже не стосується;
«3» – важко відповісти, буває по-різному;
«4» – більше погоджуюся, це схоже на мене;
«5» – цілком погоджуюсь, це точно про мене.
	 Ваше об’єктивне оцінювання та  щирі відповіді дуже важливі для пошуку шляхів підвищення успішності діяльності учнівського самоврядування в нашому ліцеї. Анкетування анонімне.



Продовження додатку В


Інтерпретація результатів:
За результатами опитувальника ви можете набрати від 15 до 75 балів. Для визначення рівня досліджуваної характеристики виокремлено числові проміжки результатів анкетування, які характеризують три рівні прояву когнітивної гнучкості за показниками емоційно-мотиваційного критерію.
15 – 34 балів – низький рівень; 
35 – 55 балів – середній рівень; 
56 – 75 балів – високий рівень.


Додаток Г
Результати анкетування щодо визначення рівня розвитку когнітивної гнучкості лідерів учнівського самоврядування за показниками 
емоційно-мотиваційного критерію
(вересень 2024 року)

Продовження додатку Г
















Додаток Д

БЛАНК ОПИТУВАЛЬНИКА 
для визначення рівня розвитку когнітивної гнучкості лідерів учнівського самоврядування за показниками діяльнісного критерію

Питання інтерв ’ю
для визначення прояву когнітивної гнучкості у лідерів учнівського самоврядування під час виконання завдань, розв’язання проблем 
та прийняття рішень

Як ви занурюєтеся в сутність нової/проблемної ситуації, що виникає в діяльності учнівського самоврядування? Наведіть аргументи з власного досвіду, що підтверджують це.
Чи доводилося вам, як лідеру учнівського самоврядування, обмірковувати кілька справ одночасно, перемикати увагу між завданнями? Наведіть, будь ласка, приклади з власного досвіду.
Як часто вам доводиться змінювати свою позицію при прийнятті спільних рішень з іншими учасниками освітнього процесу для розв’язання завдань  учнівського самоврядування? Поясніть на конкретних прикладах, чому ви так діяли. 
Як вибір альтернативної  від початкової стратегії/способу виконання завдання допомогли вам у досягненні поставлених цілей при організації/реалізації заходів/проєктів. Наведіть конкретні приклади.
Як часто ви особисто чи з лідерами учнівського самоврядування коригуєте плани? Чому?
Як ви з лідерами учнівського самоврядування враховуєте інтереси інших учнів при визначенні пріоритетів в організації шкільного життя?


Бланк самооцінки
 лідерами учнівського самоврядування прояву когнітивної гнучкості за показниками діяльнісного критерію
Шановні друзі! Просимо Вас оцінити свій наявний досвід прояву когнітивної гнучкості у діяльності, як лідерів учнівського самоврядування, за 5 бальною шкалою, де:
«1»  – майже ніколи;
«2»  – дуже рідко;
«3»  – час від часу;
«4»  – часто;
«5»  – майже завжди.




Продовження додатку Д

Інтерпретація результатів:
За результатами самооцінювання ви можете отримати від 5 до 15 балів. Для визначення рівня досліджуваної характеристики виокремлено числові проміжки результатів самооцінювання, які характеризують три рівні прояву когнітивної гнучкості за показниками діяльнісного критерію.
5 – 11 балів – низький рівень; 
12 – 19 балів – середній рівень; 
20 – 25 балів – високий рівень














Додаток Е
Результати самооцінювання прояву когнітивної гнучкості 
в лідерів учнівського самоврядування опорної школи Первозванівського ліцею за показниками діяльнісного критерію
(вересень 2024 року)






Продовження додатку Е
Результати самооцінювання прояву когнітивної гнучкості 
 лідерів учнівського самоврядування філій Первозванівського ліцею 
за показниками діяльнісного критерію
(вересень 2024 року)








Додаток Ж
ПРОГРАМА
«РОЗВИТОК КОГНІТИВНОЇ ГНУЧКОСТІ ЛІДЕРІВ УЧНІВСЬКОГО САМОВРЯДУВАННЯ – COGNITIVE FLEXIBILITY»

Мета програми: розвинути когнітивну гнучкість лідерів учнівського самоврядування задля успішного адаптування їхніх пізнавальних процесів та поведінки до постійно змінних умов в учнівському колективі, завдяки поглибленню їх обізнаності стосовно ролі когнітивної гнучкості в ефективному розв’язанні завдань учнівського самоврядування, розвитку їх мотивації бути когнітивно гнучкими у взаємодії з іншими учасниками освітнього процесу та збагачення їхнього досвіду продуктивного прояву когнітивної гнучкості у відповідь на вимоги нових, нестандартних ситуацій, що мають місце у діяльності лідерів учнівського самоврядування.  
Завдання програми:
поглибити обізнаність лідерів учнівського самоврядування стосовно сутнісних характеристик когнітивної гнучкості та можливості її прояву у нових, нестандартних, проблемних ситуаціях, що мають місце в учнівському середовищі;
розширити уявлення лідерів учнівського самоврядування щодо особливостей адаптування мислення, уваги, поведінки до вимог нової ситуації для створення умов співпраці та партнерства в досягненні спільних цілей учнівського колективу;
розвивати у лідерів стійку мотивацію до прояву когнітивної гнучкості у процесі реалізації завдань учнівського самоврядування, завдяки збагачення досвіду позитивних емоційних переживань, задоволення від розв’язання проблем у взаємодії з іншими учнями;
формувати усвідомлену потребу, інтерес лідерів учнівського самоврядування до розвитку здатності легко змінювати свою, позицію, стратегії мислення й поведінки, на підставі всебічного аналізу умов нової ситуації та врахування аргументів інших; 
розвивати уміння й навички всебічного аналізу нової/проблемної ситуації в учнівському середовищі, продукування відмінних від традиційних підходів до її вирішення та аргументувати переваги й недоліки наявних альтернатив дій, зокрема запропонованих іншими учнями;
розвивати навичку змінювати звичні моделі мислення й поведінки у відповідь на нові умови реалізації функцій учнівського самоврядування;
формувати вміння обмірковувати кілька справ одночасно, перемикати увагу між завданнями, що постають перед членами учнівського самоврядування;
збагатити успішний досвід лідерів у вирішенні завдань учнівського самоврядування завдяки демонстрації умінь і навичок легко змінювати стратегії мислення і поведінки у відповідь на нові вимоги ситуацій в учнівському колективі.





Продовження додатку Ж
Орієнтовні   методи та форми роботи для реалізації програми:
Методи: бесіда, дискусія, заохочення, гра, вправи (зокрема з використанням штучного інтелекту), моделювання ситуацій, створення ситуації успіху.
Форми: тематичні заняття (засідання) з елементами тренінгу та коучингу, індивідуальні та групові бесіди, дискусії, диспути, мозковий штурм, рольові ігри.

Структура змісту програми:
І. Теоретичний компонент:
Тематичні пізнавально-активні заняття (засідання):
Когнітивна гнучкість: переваги й можливості.
Діяльність лідерів учнівського самоврядування в умовах змін.
Толерантність та відкритість до змін як прояв лідерства.
Способи та техніки розвитку/саморозвитку когнітивної гнучкості.
Атмосфера партнерства і співробітництва в досягненні спільних цілей.
Прояв моєї когнітивної гнучкості.
ІІ. Практичний компонент:
Зміст діяльності в період між засіданнями:
організація індивідуальної та групової взаємодії лідерів учнівського самоврядування з урахуванням їхніх індивідуальних особливостей та рівня розвитку когнітивної гнучкості;
стимулювання залучення лідерів учнівського самоврядування до змін та  перемикання між видами діяльності через завдання адвент-календаря;
сприяння прояву когнітивної гнучкості в лідерів учнівського самоврядування завдяки зміні ролей лідерів за напрямками (центрами парламенту) під час організації позакласних заходів;
забезпечення проходження завдань з інтерактивного тренажеру розвитку когнітивної гнучкості.

ПЛАН ТЕМАТИЧНИХ ЗАНЯТЬ ПРОГРАМИ
«РОЗВИТОК КОГНІТИВНОЇ ГНУЧКОСТІ ЛІДЕРІВ УЧНІВСЬКОГО САМОВРЯДУВАННЯ – COGNITIVE FLEXIBILITY»


Продовження додатку Ж

Продовження додатку Ж



І заняття «Когнітивна гнучкість: переваги й можливості»

Мета: ознайомити учасників із метою програми «Cognitive Flexibility», мотивувати лідерів учнівського самоврядування до активного залучення реалізації програми, розшири їхні знання про зміст і сутність когнітивної гнучкості та її роль у прояві в нестандартних і непередбачуваних ситуаціях, які виникають при виконанні завдань учнівського самоврядування. 

Вступне слово.
У світі, де зміни стали нормою, людям необхідно мати здатність пристосовуватися та змінюватися. І когнітивна гнучкість — це ключова навичка, яка допомагає нам відчути себе впевнено в будь-яких умовах і досягти успіху незалежно від того, наскільки складною є ситуація. Чому ця здатність така важлива сьогодні і як її можна розвивати, ви дізнаєтеся під час наших зустрічей.
Інформаційне повідомлення.
Когнітивна гнучкість як особистісна якість відображає здатність  учнів бути ефективними й продуктивними у проблемних ситуаціях, що мають місце в освітньому процесі та поза ним завдяки: схильності сприймати труднощі як можливості для зростання, як стимул для пошуку нових знань і стратегій дій; вмінню швидко оцінювати ситуацію та пропонувати альтернативні ідеї для ухвалення ефективних рішень, навіть в умовах невизначеності; відкритості до нового досвіду та вмінню моделювати свою поведінку відповідно до ситуації; готовності до перегляду своєї позиції за умови отримання нової інформації чи переконливих аргументів; прагненню вчитися як на власному досвіді, так і на досвіді інших.



Продовження додатку Ж
Також автори наукових праць із проблеми нашого дослідження розглядають когнітивну гнучкість як передумову й показник креативності особистості. 
Дослідники відзначають, що когнітивна гнучкість дозволяє особистості: поєднувати знання з різних сфер, що сприяє створенню значної кількості креативних ідей; оцінювати та реалізовувати креативні ідеї, ухвалюючи оригінальні рішення; перемикатися з однієї ідеї до іншої, адаптувати свої плани та стратегії в процесі реалізації креативних ідей. Таким чином, когнітивна гнучкість, з одного боку, є важливим складником креативності учнів, а з іншого - вирішенням учнями креативних завдань в освітньому процесі та позанавчальній діяльності, вимагає розвитку й прояву когнітивної гнучкості, сприяє формуванню ціннісного ставлення учнів до даної особистісної якості. 
Узагальнюючи окреслені позиції вчених, ми дійшли висновку, що когнітивна гнучкість – це особистісна якість, яка проявляється у здатності людини адаптувати свої пізнавальні процеси та поведінку до нових вимог або неочікуваних подій, що дозволяє їй генерувати широкий спектр креативних ідей, змінювати стратегії дій, переглядати свої позиції, плани та ефективно перемикатися між різними видами діяльності задля досягнення успіху в постійно змінних умовах.

Вправа «Квест-знайомство»
Мета: активізувати учасників, дізнатися один про одного цікаві факти, налаштуватися на співпрацю.
Тренер пропонує учасникам долучитися до активності «Квест-знайомство», яка допоможе дізнатися ще більше один про одного. Далі тренер пояснює, що учасники отримають роздруковані картки, на яких будуть зазначені різноманітні цікаві факти. Завдання учасників – знайти в аудиторії того, кому б відповідав певний факт. Коли хтось знаходить учасника, який, наприклад, уміє плавати, він має попросити поставити позначку (смайлик) на аркуші у відповідній комірці. Учасникам необхідно повністю заповнити свій аркуш підписами за 5 хвилин, але при цьому на кожній картці один учасник може поставити свій смайлик тільки один раз. 
Обговорення:
Що ви відчували, коли ставили запитання одне одному?
Які емоції виникали у вас, коли ви відповідали на запитання інших учасників?
Чи знайшли ви щось спільне з іншими учасниками? Які емоції це викликало?
Що вас найбільше здивувало під час взаємодії? Чому?
Для чого в житті потрібні вміння знаходити спільне з іншими людьми? 

Вправа «Домовленості»
Мета: визначити спільні правила тренінгових занять, налаштуватися на продуктивну взаємодію.
Тренер пропонує учасникам назвати правила, яких мають дотримуватися всі протягом наших занять та домовитися про їх виконання:



Продовження додатку Ж
бути позитивними;
бути активними;
слухати і чути кожного;
толерантно ставитися одне до одного;
бути пунктуальними;
забезпечувати конфіденційність;
діяти за принципом «тут і зараз»;
користуватися «правилом руки».
 
Розминка. Нейровправа «Ефект Струпа»
Мета: розвивати міжпівкульну взаємодію, вміння тренувати увагу та мислення, здійснити діагностику когнітивної гнучкості.
Тренер пропонує учасникам подивитися на картинку і швидко назвати колір, яким написано кожне слово.
 Обговорення:
Чи складно було називати кольори слів?
На розвиток чого, на Вашу думку, була спрямована ця вправа?
Чи відчули ви емоційне піднесення під час виконання вправи?
Ця вправа є одним із індикаторів вашої готовності до змін мислення та когнітивної гнучкості, адже розвиток пізнавальних процесів є невід'ємною частиною загального розвитку особистості. 
 
Вправа «Хмара слів»
Мета: розвивати вміння знаходити спільні рішення, роботи в команді, сформулювати на основі створеної «Хмари слів» визначення когнітивної гнучкості лідерів учнівського самоврядування.
Тренер пропонує учасникам об’єднатися у чотири групи. На аркушах створити «Хмару слів» з асоціацій до поняття когнітивна гнучкість лідерів учнівського самоврядування. 
Групи по колу передають один одному аркуші й доповнюють їх. Після того, як аркуш, з якого починала команда, повернеться – тренер пропонує учасникам сформулювати тлумачення поняття когнітивна гнучкість лідерів учнівського самоврядування на основі отриманих «Хмар слів».
Після презентацій команд учасники отримують картки з узагальнюючим визначенням. Когнітивна гнучкість лідерів учнівського самоврядування – це особистісна здатність адаптування своїх пізнавальних процесів та поведінки до постійних змін в учнівському колективі, що забезпечує стабільно успішну реалізацію завдань учнівського самоврядування, завдяки прийняттю інакшості учнів, умінню бачити суть проблеми, генерувати широкий спектр креативних ідей, змінювати стратегії дій, переглядати свої позиції, плани та ефективно перемикатися між різними видами діяльності в умовах створення атмосфери партнерства та співробітництва в досягненні спільних цілей.


Продовження додатку Ж
Учасники виконують у командах аналогічні завдання за допомогою штучного інтелекту та порівнюють власні результати з результатами, запропонованими штучним інтелектом.
Обговорення. 
На вашу думку, хто краще впорався із завданням ви чи штучний інтелект?
Чи проявляли ви емоції під час взаємодії? А штучний інтелект?
Чи всі ваші ідеї було враховано під час узагальнення тверджень?
Які були ваші емоції, коли вашу думку не врахувала більшість? Чому?
Інформаційне повідомлення.
Аналіз наукових джерел дозволяє стверджувати, що учні з розвинутою когнітивною гнучкістю успішно адаптуються до нових ситуацій, вимог та обставин завдяки пластичності пізнавальних процесів; генерують оригінальні ідеї, комбінують знання, досвід із різних сфер; легко перемикаються між різними завданнями, ідеями та стратегіями; готові сприймати нові ідеї, розглядати різні точки зору та переглядати власні переконання; проблеми, невдачі сприймають як можливості набути нового досвіду вирішення нестандартних завдань. Завдяки цим характеристикам когнітивно гнучкі учні не лише легко адаптуються до постійних змін в освітньому процесі та поза ним, але й активно впливають на формування освітнього середовища школи, знаходячи нові можливості для реалізації свого особистісного потенціалу в різних сферах життєдіяльності. 

Вправа «Долонька турботи»
Мета: формувати вміння переключатися та дбати про себе незалежно від ситуацій, що виникають.
Слово тренера. Наше життя наповнене стресовими станами, причиною появи яких може бути що завгодно: від непорозуміння, життєвих негараздів до серйозних та психотравмуючих ситуацій.
Ви повинні знати ЗОЛОТЕ ПРАВИЛО – 24 години в добі, з них відводяться: 8 годин – на робочий час, 8 – сон, 8 – особистий простір.
Тренер пропонує учасникам обвести свою долоню. На кожному пальчику записати справу, яка «заряджає/наповнює» енергією. 
Обговорення.
Як часто потрібно робити кожну із записаних вами справ, щоб почуватися «зарядженим»?
-   Виберіть для себе 2 справи, які ви повинні обов’язково виконати впродовж наступного тижня.
-  Чи змотивувала вас ця вправа турбуватися про себе?

Вправа «Мислимо позитивно»
Мета: розвивати вміння мислити позитивно, аргументувати свої думки, знаходити спільні рішення, мотивувати їх до розвитку когнітивної гнучкості.
Слово тренера. Позитивно мислити в наш час не так вже й просто, тим паче, що ми 24/7 моніторимо новини та намагаємося самостійно аналізувати ситуацію,

Продовження додатку Ж
що склалась. І, скоріше за все, у кожного в голові є багато негативних думок. Як від них позбутися та почати концентруватися на позитиві?
-   Зосередитися  на хорошому.
-   Практикувати вдячність.
-   Читати позитивні книги.
-   Жартувати.
-   Проводити час із позитивними людьми.
-   Знаходити в ситуаціях, що виникають позитивне для себе й інших.
Учасники отримують картки з твердженнями, які необхідно продовжити. Після заповнення своєї картки учасники об’єднуються у групи за однаковими картками і вибирають одне спільне рішення.
Картки з твердженнями
На жаль, я  знову для виконання завдань проєкту потрапив у команду не свого центру. На щастя…
На жаль, мені знову необхідно підготувати виступ на засідання учнівського самоврядування на тему, яка не стосується моїх обов’язків. На щастя …
На жаль, більшість учнів, для яких ми підготували квест, переконані, що їм буде нудно. На щастя …
На жаль, щоб виконати завдання вчасно, мені знову треба зосередитися на декількох справах одночасно. На щастя…
Обговорення.
Чи було вам важко продовжити твердження?
Чи легко ви дійшли згоди щодо вибору однієї відповіді?
Чи була ідея об’єднати всі відповіді в одну?
Які емоції проявляли члени вашої команди під час виконання завдань?

7. Вправа  «Про що ви ніколи не думали?»
Мета: розвивати вміння розглядати ситуації з різних боків, фантазувати, уявляти.
Слово тренера. Спробуйте пофантазувати на дивні теми. Про що ви ніколи не думали? Наприклад:
Що буде, якщо морські свинки ходитимуть в обладунках?
Щоб було, якби ви народилися не собою?
Щоб було, якби ми впадали у сплячку вдень, а працювали лише вночі?
Уявіть одну із цих ситуацій чи вигадайте власну. Це допоможе почати думати в неочікуваному напрямку.
Обговорення.
Хто бажає поділитися власними думками?
Чи важко вам було фантазувати?
Чи спиралися ви на власний досвід?
Чи виникали у вас переживання, інші емоції при виконанні завдання?



Продовження додатку Ж
8. Вправа  «Гнучкість чи ригідність»
Мета: розвивати в учасників мислення,  розрізняти гнучкість та ригідність мислення, бачити переваги та недоліки.
Інформаційне повідомлення.
Когнітивна ригідність — це психологічна характеристика мислення, яка проявляється у нездатності або небажанні адаптуватися до нових умов, змінювати свої переконання, установки чи стратегії в умовах, що потребують гнучкості. Люди з когнітивною ригідністю зазвичай мають схильність до фіксованих і жорстких способів мислення, що ускладнює прийняття альтернативних точок зору або нових підходів до вирішення проблем. Така ригідність може обмежувати здатність до ефективного прийняття рішень, адаптації до змін і розвитку нових навичок, що особливо важливо в сучасному швидкозмінному світі.
Учасники об’єднуються у чотири групи. Кожна група отримує проблемну ситуацію, яку треба вирішити. 
Групи 1, 2 використовують ригідне мислення, а 3,  4 — когнітивне.
Завдання. Терміново створити святкову газету до Дня народження школи, де необхідно висвітлити всі досягнення учасників освітнього процесу за рік, а навчання в ці дні проводиться за допомогою дистанційних технологій.
Обговорення.
Скільки варіантів вирішення проблеми було у кожній групі?
Які команди впоралися із завданням швидше, чому?
Чи всі ваші ідеї вирішення проблеми були враховані?
Чи доводилося вам приймати рішення не на основі ефективних аргументів, а на основі підвищеної емоційності ініціатора?

9.  Дискусія «Коло думок про когнітивну ригідність»
Мета: формувати в учасників уміння висловлювати власну думку, мотивувати до розвитку когнітивної гнучкості.
Питання для обговорення:
Прояв когнітивної гнучкості чи когнітивної ригідності допоможе знайти різні шляхи вирішення ситуації? Чому?
Чому на ринку праці працівники з когнітивною ригідністю мало затребувані?
Які труднощі можуть виникати у людей із когнітивною ригідністю?
Що я зроблю вже сьогодні для розвитку когнітивної гнучкості?

10.  Вправа «Скринька з майбутнього» 
Мета: мотивувати учасників до участі у наступних заняттях, вчити проявляти емоції та розпізнавати емоції інших.
На запропонованих аркушах учасникам пропонується намалювати схематично символ чи асоціацію себе 30-річного, який успішно реалізовує стратегію особистісного самовдосконалення через прояв когнітивної гнучкості. Через 5 хвилин всі малюнки скручуються в трубочки і скидаються у скриньку, де


Продовження додатку Ж
перемішуються. Потім учасники витягують по одному малюнку, розгортають і стараються відгадати, хто з учасників зобразив себе на ньому.
Тренер дякує учасникам за заняття і нагадує про дві справи із вправи «Долонька турботи», які учасники мають виконати до наступної зустрічі.

ІІ заняття «Діяльність лідерів учнівського самоврядування в умовах змін»

Мета: розвивати в учасників когнітивну гнучкість, формувати вміння працювати в команді, пізнавати та підтримувати один одного, логічно мислити, приймати нестандартні  рішення, творчо підходити до виконання поставлених завдань.
Вступне слово.
Члени учнівського самоврядування найчастіше працюють у команді. Тому серед навичок, які необхідні для досягнення результату є навички роботи в команді, що увійшли у визначені нами навички когнітивної гнучкості. Взаємодія команди на спільних цінностях є ключовим фактором ефективної роботи команди, адже це взаємопов’язані здібності, які дозволяють продуктивно працювати в організованій групі. Співпраця відбувається тоді, коли люди співпрацюють і використовують свої індивідуальні навички для досягнення загальних цілей, спільно приймають рішення та відповідають за них.

 1.  Вправа «Привітання-інтерв'ю» 
Мета: налаштувати учасників на роботу, розвивати вміння співпрацювати, проявляти власні емоції, створити позитивну атмосферу.
Слово тренера: об'єднавшись у пари, візьміть в одного учасника інтерв'ю за такою схемою: 
ім'я;
улюблене заняття;
чи є хтось, кого ти наслідуєш;
яку навичку, якість, характеристику ти вважаєш найважливішою для лідера?
Після 5 хв спілкування учасники презентують один одного.
Обговорення:
Які емоції/почуття ви відчули?
Які труднощі виникали?

2.  Розминка «Знайди щось, що…» 
Мета: тренувати пізнавальні процеси, створити гарний настрій, викликати позитивні емоції налаштування на заняття.
Вправа проводиться у формі гри-вікторини, де немає неправильних відповідей. Головне зорієнтуватися і швидко відповісти. Лідери об'єднуються у дві команди і за 60 секунд, по черзі, дають відповіді на запитання, які транслюються на дошці.




Продовження додатку Ж
Назви щось, що…

 Обговорення:
Які труднощі виникали під час знаходження відповідей?
Чи всі відповіді у вас викликали позитивні емоції?
Що дає ця гра?

3.  Вправа «Фігури»
Мета: формувати вміння учасників працювати в команді, взаємодіяти один з одним, розподіляти ролі.
Слово тренера. Члени команди часто розуміють один одного без слів. Для цього потрібно відчувати один одного, діяти вербальними і невербальними способами, щоб спостерігалася загальна узгодженість дій.
Учасники об’єднуються у три-чотири групи та без слів, за сигналом ведучого, показують фігури: 
вболівальників перед екраном телевізора, де спостерігають матч улюбленої команди, що програє;
оркестр без диригента;
Пізанську вежу;
групу підтримки переможця конкурсу-захисту НДР.
Обговорення:
Що дає ця гра?
Які емоції ви відчули?
Чому ідеальна фігура або дія не виходили з першого разу?

4. Вправа «Піца для команди із сюрпризом»
Мета: закріпити знання учасників про навички когнітивної гнучкості, спонукати до  аргументації своїх думок, розвивати вміння приймати ситуацію, що склалася.
Слово тренера. Командна робота складається з певних якостей/цінностей «інгредієнтів», які, на перший погляд, у всіх однакові, але мають особливий сенс для кожного члена окремо і вирізняють діяльність команди від інших. 


Продовження додатку Ж
Пропоную наповнити піцу важливими цінностями — «інгредієнтами» для командної роботи і презентувати свої результати, аргументуючи своє наповнення. Кожна команда отримує секретний «інгредієнт», який має бути обов’язково у вашій піці, навіть якщо він буде зайвим, і не поєднуватися з вашими цінностями — «інгредієнтами».
Учасники об’єднуються у три-чотири групи та на аркушах А3 створюють піцу. Секретні «інгредієнти»: конфлікти, суперечки, крадіжка ідей, не доводити справу до кінця.
Обговорення:
Чи зустрічаються в учнівському самоврядуванні такі «інгредієнти»?
Які поради ви можете їм дати?

5. Вправа «Розумний дім»
Мета: формувати в учасників вміння усвідомлювати свою роль у команді, обирати стиль поведінки, брати відповідальність.
Слово тренера. Кожна команда у цій вправі має стати повноцінним будинком! Кожний учасник обирає, ким він буде в цьому будинку - дверима, стіною, а може бути шпалерами або предметом меблів, квіткою або телевізором. Вибір за вами! Він може бути не один. Але не забувайте, що разом Ви повинні бути повноцінним і функціональним будинком! Побудуйте свій будинок! Презентуйте його.
Обговорення:
-   Як проходило обговорення в командах? На скільки воно було емоційним?
-   Як швидко Ви змогли визначити свою роль у «будинку»?
-   Чому Ви обрали саме цю роль?
-   Чи зрозуміли ви, що кожна частина Вашого «розумного будинку» важлива і потрібна в ньому, кожна несе свою певну функцію, без якої будинок не може бути повноцінним!

6. Мінідискусія «Яка роль прояву когнітивної гнучкості в команді» 
Мета: з’ясувати та зіставити позиції учасників щодо запропонованої теми, розвивати вміння висловлювати власні думки та порівнювати їх з іншими, на основі переконливих аргументів узагальнювати і приймати спільні рішення.
Інформаційне повідомлення.
Лідерство членів органів учнівського самоврядування визначається наявністю  однодумців (послідовників), учнів, готових слідувати за ними, співпрацювати з ними і між собою для досягнення спільних цілей. При чому, цілі мають мотивувати як діяльність лідерів, так і їхніх послідовників, формуючи спільне бачення кінцевого результату та шляху його досягнення. Відтак у фокусі уваги лідерів учнівського самоврядування мають бути потреби, інтереси, прагнення, здібності, ідеї, пропозиції членів учнівського колективу та можливі стратегії дій по створенню умов для їх реалізації, а не особисті. 



Продовження додатку Ж
Саме такий підхід відображено в інформаційно-методичних матеріалах розділу «Учнівське самоврядування» щодо визначення завдань даного органу громадського управління закладом освіти на сайті МОН України. А саме, головними «завданнями учнівського самоврядування є: залучення дітей та молоді до прийняття рішень; захист прав та інтересів учнів; реалізація інтересів учнів, підтримка їхніх здібностей, прав та свобод; створення умов для самореалізації учнів; налагодження контактів та реалізація спільних проєктів, ініційованих учнями».

7. Вправа «Збираю смайлики»
Мета: формувати вміння оцінювати та підтримувати один одного, аргументувати свою думку, усвідомлювати себе частиною  команди, виховувати емпатію, 
Слово тренера. Перед тим, як відреагувати на будь-яку інформацію, що надходить ззовні (інтелектуальну чи емоційну), або на людину (її поведінку), ми її оцінюємо, щоб вибрати спосіб реагування. Іноді процес оцінки відбувається дуже швидко, майже миттєво, в інших випадках він триває довше — від декількох хвилин до декількох днів. Усе залежить від обставин і від особистих якостей людини. Сьогодні ви працювали в командах, які змінювалися, відчули кожного. А тепер оцініть один одного смайликами на аркушах, які прикріплені на спинах. Можна залишити смайлик у декількох учасників, кому ви хочете подякувати сьогодні за командну роботу. Малюючи смайли, можете прокоментувати свій вибір.
Обговорення.
- Які емоції і почуття ви зараз відчуваєте?
- Чи справдилися ваші сподівання?
- Чи складно було виконати завдання?
- Що було легше/складніше: отримувати оцінку чи оцінювати?
- Чому навчає ця вправа?
- З якими почуттями/емоціями ви закінчуєте заняття?
- Що було для вас найефективнішим?
- Що на занятті вам вдалося, а що не вийшло?
- Які питання або теми у вас викликають найбільший інтерес?
- Чи вмотивовані ви йти далі? Відвідувати наступні заняття?

ІІІ заняття  «Толерантність та відкритість до змін як прояв лідерства»

Мета: формувати в лідерів учнівського самоврядування вміння бути толерантним, без стресів приймати зміни, проявляти відповідальність та рішучість.

Вступне слово.
Шлях до стабільності та цілісності особистості завжди тривалий. Добре, коли цей шлях еволюційний та без екстремальних та різких змін. Сьогодні — не так, обставини вимагають від нас швидких трансформацій та емоційної стійкості. Інакше можна отримати нервові зриви, депресію, загострення хвороб, ускладнення стосунків з оточуючими. Що робити?
Продовження додатку Ж
 Потрібно:
- усвідомити власні потреби, потреби інших;
- усвідомити потреби у змінах та адаптації себе та способів реагування і дій;
- аналізувати та реально оцінювати обставини, можливості та потреби
робити паузи;
-забезпечувати, за можливості, свої базові фізіологічні потреби (харчування, сон, відпочинок, лікування);
- знизити вимоги та очікування;
- просити про допомогу;
- бути лояльним до себе та оточуючих;
- бути вдячним.
Екологічне ставлення до себе та близьких, особливо у цей важкий час, дозволить нам зменшити психологічне навантаження та напругу, забезпечить створення підтримки психіки, а отже, й здоров’я в цілому, для прийняття виважених рішень та ефективної діяльності.
Інформаційне повідомлення.
Основними завданнями діяльності лідерів учнівського самоврядування є: визначати цілі, напрями спільної діяльності учнівського колективу, що відповідають актуальним інтересам, потребам значної кількості школярів; надихати учнів, мотивувати їхню ініціативність та активність у досягненні спільних цілей та визначенні нових; розробляти стратегії спільного досягнення цілей, які надають можливість кожному школяру для розвитку й реалізації своїх здібностей; організовувати партнерську взаємодію, досягати злагоди всіх учасників освітнього процесу на різних етапах досягнення спільних цілей; ухвалювати рішення у взаємодії з іншими учасниками освітнього процесу; контролювати та коригувати цілі, завдання, стратегії їх досягнення, відповідно до нових умов чи факторів.
Успішність, ефективність реалізації визначених завдань передбачає  усвідомлення й прийняття лідерами учнівського самоврядування особливостей, що є характерними для тих, кого вони покликані вести за собою. Зокрема, те, що для дітей та молоді шкільного віку природною є постійна зміна інтересів, захоплень, поглядів, пріоритетів, звичок тощо. З одного боку, це наслідок, показник дорослішання, а з іншого - результат інтенсивного пізнання світу, формування свого ставлення до навколишніх явищ та процесів. Відтак взаємодія лідерів день у день з одними й тими ж учнями, по суті, є взаємодією з новими особистостями, які можуть мати відмінні від попередньої зустрічі бачення щодо організації шкільного життя й свого місця в ньому. 
Відповідно кожна ситуація реалізації лідерами учнівського самоврядування своїх завдань неподібна на іншу, непередбачувана. Що вимагає від лідерів учнівського самоврядування помічати всі зміни, аналізувати кожну ситуацію, визначати її особливості та продукувати нові стратегії дій, оригінальні ідеї, змінювати позицію й поведінку у відповідь на нові умови реалізації своїх функцій. Іншими словами, проявляти когнітивну гнучкість.


Продовження додатку Ж
Вправа «Точка опори»
Мета: розглянути можливість знаходити у нестандартних ситуаціях «точку опори», сприяти розвитку вміння бачити в собі сильні сторони, проявляти толерантність, працюючи в групах, бути відкритим до нової інформації.
Інформаційне повідомлення.
Деякі життєві ситуації можна сприймати як негативні, а можна спробувати побачити в них щось позитивне. У кожного з нас є сильні сторони: те, що ми цінуємо, любимо, що нам дає відчуття внутрішньої свободи, впевненості у власних силах — наша точка опори.
В Архімеда є вислів: «Дайте мені точку опо­ри і я переверну світ!» Цю фразу ми чуємо часто і, мабуть, теж хотіли би мати таку точку опори. Вона має бути в кожної людини, аби допомага­ти їй будувати своє життя, кар'єру, давати змо­гу бути щасливою, вижити, вистояти, зберіга­ючи гідність у найскладніших ситуаціях.
Учасники об’єднуються у чотири групи, обговорюють і визначають свої точки опори в житті.  На аркушах створюють відповідні «мапи думок» і презентують їх.
Точки опори:
1. Віра.
2. Впевненість.
3. Любов.
4. Надія на краще.
б. Справа, яку людина робить, якій слу­жить із радістю, насолодою, професійно.
7. Мистецтво (література, музика, художня творчість, театр, кіно) та його цінності.
8. Люди: не тільки друг, мати, дитина, ко­ханий, а ще й знайомі, колеги, всі, із ким до­водиться зустрічатися.
9. І головне — ви самі, ваше «Я» — із усвідом­ленням власних сильних сторін, гідності.
Обговорення.
- Чи знайшли ви власну точку опори?
- Чи залежить ваша точка опори від настрою, емоцій, почуттів?

Розминка «Хто розбив вазу?»
Мета: розвивати увагу, вчити знаходити дрібниці, розкрити особистісні якості учасників.

                       рис. 1.1.
Учасники за 30 секунд мають визначити, хто розбив вазу.
Продовження додатку Ж
Інтерпретація результатів.
 Хлопчик у синьому має винуватий вираз обличчя, а його погляд прикутий просто до вази. Здається, ніби він почувається винним у скоєному. Також він злегка нахилився, немов збирається прибрати розбиту вазу. Ймовірно, саме він є винуватцем події. Якщо ви обрали цього хлопчика, то це вказує на вашу спостережливість і надійність. Обдурити вас нелегко, адже ви легко «читаєте» людей. Ви ретельно обмірковуєте свої вчинки і не боїтеся брати на себе відповідальність у важких ситуаціях.
Друга дівчинка зліва виглядає здивованою, але не наляканою. Вона розуміє, що зроблено помилку, але нікого не засуджує. Вона схожа на старшу сестру, яка поблажливо ставиться до витівок молодших. Якщо в події ви звинуватили цю дівчинку, то тест особистості вказує на вашу самокритичність і дбайливість. Ви чудово усвідомлюєте власні недоліки і не поспішайте засуджувати чужі. У конфліктах ви намагаєтеся не довести чужу провину, а вирішити саму проблему.
Третій хлопчик виглядає веселим і нахабнуватим. Він не дивиться на вазу, посміхається і розслаблено тримає руки в кишенях. Він упевнений, що його не звинуватять у тому, що сталося. Схоже, він радий, що цього разу завинив не він. Вибір третьої дитини вказує на впертість і харизматичність. Ви подобаєтеся багатьом людям і вам легко прощають дрібні недоліки. Вам подобається відчувати свою важливість і перевагу над іншими людьми.
Остання дівчинка виглядає наляканою і здивованою тим, що сталося. Окрім дитини 1 вона єдина, хто також дивиться на вазу. Можливо, вона боїться, що її звинуватять у падінні вази, хоча це не її вина. Якщо ви вибрали цю дівчинку, то психологічний тест вказує на вашу доброту і розумність. Ви не схильні до поспішних рішень, вмієте бути уважним слухачем і давати корисні поради. Близькі люди поважають вас за те, що ви ніколи їх не підводите.
Вправа «Спільний малюнок»
Мета: удосконалити рівень взаємодії між учасниками, невербальними методами визначити схильність до лідирування чи наслідування, актуалізувати досвід співпраці, розвиток толерантності.
Слово тренера. Учасникам у парах пропонується, не домовляючись і не спілкуючись один із одним, створити спільний малюнок. Через 10 хв вони презентують свої роботи. Кожному дозволяється використовувати лише один колір. Нехай група спробує відгадати, кому який колір належав. 
Примітка: вправа має діагностичний ефект: за переважанням певного кольору та домінуючими елементами на малюнку можна зробити припущення щодо учасника, схильного до ініціативності, лідирування. 
Питання для обговорення:
Що ви планували створити?
Наскільки комфортно було працювати?
Що було легше: створювати чи доповнювати?
Що заважало в роботі?

Продовження додатку Ж
Як ви вважаєте, чому хтось взяв ініціативу на себе, а інший підтримав (або не підтримав)?
Які емоції ви відчували?

Вправа «Незвичне життя речей»
Мета: розвивати в учасників вміння бути відкритими до інших поглядів, наводити переконливі аргументи, критично мислити.
Учасники об’єднуються в чотири групи. Кожна група отримає назву предмета, для того, щоб запропонувати їм незвичне застосування. Варіантів може бути декілька. Після презентації своїх напрацювань інші групи повинні погодитися із запропонованим припущенням, але назвати аргументи, з якими не погоджуються. Так, але…
Картки.
Секатор
Маркер
Штора
Скотч
Обговорення.
Що було важче знаходити: незвичне застосування речам чи апелювати?
Чи приходилося апелювати до аргументів, з якими погоджувалися?

Вправа «Індикатор готовності до змін», «Формула Бекхерда»
Мета: вирахувати готовність до змін за допомогою формули Бекхерда, розвивати вміння на основі результатів критично мислити, робити висновки, ставити цілі. 
Слово тренера: 
Кожен раз усвідомлено з інтересом та увагою спостерігаючи свій рух у змінах, ми розвиваємо своє гнучке мислення, тим самим роблячи профілактику емоційного вигорання.
Практика «13 кроків стійкого руху в змінах»:
Чого я хочу зараз із того, на що впливаю на 100%?
Як зрозумію, що я цього досягнув?
Як зміниться моє життя, коли я цього досягну?
А що зараз щодо моєї мети?
Що я відчуваю і як можу перемикатися на більш конструктивний стан?
На що я можу впливати, а на що — ні? Як відпустити те, на що я вплинути не можу?
Які якості, навички та вміння мені потрібні для того, щоб прийти до цього?
На що я можу спиратися? Що залишиться незмінним? Що мене посилить?
Що змінити?
 Які можливості відкриваються?
 Що я зроблю і коли?
 Що може піти не так?
 Як я себе підстрахую?
Продовження додатку Ж
Розвивати свою усвідомленість, прислухатися до себе, довіряти своїм рішенням та інтуїції, вирішувати проблеми по мірі надходження, отримувати досвід, накопичувати успіхи, фокусуватися на можливостях, пам'ятати про ризики, бути відкритим новому! Це і є результат адаптивного мислення.
Учасникам пропонується виміряти від 1 до 10 ціль, плинучу ситуацію, готовність зробити перший крок, супротив змінам.



Інтерпретація результатів вашої готовності до змін: 
якщо Ц х Н х Г більше С - ви готові до змін.
Якщо результати вас не влаштують, знову дайте собі відповідь на 3 питання:
1. Чого ви найбільше прагнете досягти?
2. Що вас надихає кожного ранку вставати з ліжка і радіти життю?
3. Які ваші сильні сторони?

Диспут «Наскільки важливо дотримуватися принципу «рівний рівному» у співробітництві»
Мета: формувати вміння відстоювати власну думку, формулювати і аргументувати її , толерантно ставитись до думок інших, почуватися комфортно в середовищі, де є різні думки.
Лідери учнівського самоврядування заздалегідь об’єднуються у дві групи «опонентів» і готують презентації про важливість/неважливість дотримуватися принципу «рівний рівному» у співробітництві.
Обговорення.
Чи важливі емоції при дотриманні принципу «рівний рівному»?
Чи виникали у вас труднощі у спілкуванні з іншими людьми, вирішуючи спільні завдання?
Від чого залежить ваш емоційний стан у взаємодії з іншими?
 
7. Вправа для рефлексії «Акваріум»
Мета: підвести підсумки заняття, мотивувати лідерів учнівського самоврядування до розвитку когнітивної гнучкості
Після завершення заняття чотири учасники, за бажанням, сідають у коло в центрі аудиторії, щоб проаналізувати результати проведеної роботи.

Продовження додатку Ж 
Один стілець у центрі залишається порожнім і представляє решту членів групи. Решта членів групи сидить навколо цього кола із чотирьох учасників. Чотири особи, які сидять у центрі, починають розмірковувати про те, що відбулося, як вони до цього ставляться, які їхні основні досягнення, які запитання залишаються без відповіді.

ІV заняття «Способи та техніки розвитку/саморозвитку 
когнітивної гнучкості»  

Мета: розглянути техніки, які допомагають вирішувати проблеми, ситуації, визначати цілі, етапи, засоби й можливі перешкоди просування до мети, спонукати лідерів учнівського самоврядування до їх використання в умовах змін.

Вступне слово.
Очевидно, що когнітивна гнучкість виявляється в уміннях й навичках лідерів учнівського самоврядування усвідомлено й легко змінювати стратегії поведінки у відповідь на нові вимоги ситуацій, які нерідко в учнівському середовищі є непередбачуваними й проблемними. Це характеризується наявністю у лідерів досвіду вияву в процесі розв’язання завдань учнівського самоврядування умінь і навичок: бачити суть проблеми, генерувати широкий спектр креативних ідей, змінювати стратегії дій, переглядати свої позиції, плани та ефективно перемикатися між різними видами діяльності тощо.
Лідери учнівського самоврядування розуміють і проявляють адаптацію мислення, уваги, поведінки до вимог різних ситуацій, які мають місце у взаємодії з учасниками освітнього процесу; використовують способи і техніки визначення пріоритетності завдань, знаходження декількох варіантів вирішення проблем у своїй діяльності та здатні перемикатися від одного завдання до іншого.

Розминка «Загадка на розвиток мислення»
Мета: стимулювати активність лідерів до розвитку мислення.
Групи отримують по десять загадок на прояв когнітивної гнучкості. Через 7 хвилини оголошують відповіді.
Картки із загадками
     1. Яка буква повинна стояти наступною в послідовності Д Р М Ф С Л _?
Ви біжите забіг і обганяєте людину на 2-му місці. Яке місце займаєте ви?
У мами Івана було три сини. Першого звали Петро, другого – Василь. Як звали третього сина?
Яке число повинно стояти наступним у послідовності 2 4 8 10 20 _?
Коли людина перебуває вдома без голови?
Скільки разів можна відняти число два від числа п'ятдесят?
У чому повно дірок, але воно тримає воду?
Я буваю різних форм і розмірів. Деякі частини мене вигнуті, а деякі прямі. Ви можете поставити мене куди завгодно, але є лише одне правильне для мене місце. Хто я?

Продовження додатку Ж
Назвіть слово, в якому є п'ять літер «А».
 Яке слово в українській мові завжди вимовляється неправильно?

2.  Вправа «Цитати» 
Мета: розглянути цитати відомих особистостей, спираючись на власний досвід, пояснити їх значення, формувати вміння відстоювати власну позицію та приймати думки інших.
Учасники об’єднуються в команди. Кожна команда отримує картку з цитатою. Після обговорення команди презентують свої картки.
Картки.
«Треба бути обережним. База даних емоційної готовності завжди приймає нові дані, але не завжди відпускає старі записи» (Жозеф Леду). 
«Прислухайся до себе. Якщо смуток відвідає вас, не проганяйте його. Сядьте поруч із собою і послухайте, що він вам скаже»  (Карл Г. Юнг). 
«Завжди шукайте вихід. Знайдіть простоту в заплутаності; знайдіть гармонію серед чвар; у труднощі, знайдіть можливість»  (Альберт Ейнштейн).
«Люди, які вміють змінюватися знову і знову, набагато надійніші і щасливіші за тих, хто цього не вміє»  (Стівен Фрай).
Обговорення.
Яка цитата для вас стала порадою?
Яку б цитату ви б порадили своєму другу? А ворогу?
Чи можуть цитати відомих особистостей допомагати нам у вирішенні проблем?

3.  Вправа «Техніки вирішення проблем» 
Мета: розглянути техніки для пошуку варіантів вирішення проблеми, розвивати здатність працювати в команді, сприймати нову інформацію, вміння ставити питання, застосовувати розглянуті техніки при вирішенні проблем.
Слово тренера. Перш ніж вирішити проблему, її треба зрозуміти. Як одного разу зауважив Ейнштейн: «Якщо б мені відвели годину для спасіння світу, я б витратив 55 хвилин на аналіз проблеми і 5 – на її рішення».
Учасники об'єднуються у чотири групи, кожна група розглядає одну техніку. Обирають спікера, який іншим пояснює принцип дії техніки за методом «Світове кафе». Тренер фасилітує хід вправи. 
Техніка GROW
– Goal (ціль) – кінцева точка, до якої прагне менеджер освіти, тож він має чітко розуміти суть, умови і те, коли її буде досягнуто. Цей процес може активувати    завдяки    запитанням   на   кшталт:    «Які ваші цілі?»,   «Які ваші прагнення?», «Які чинні, типові та можливі, непередбачувані умови, обставини можуть вплинути на досягнення поставлених цілей?» тощо. На цьому етапі запитання визначають не лише саму мету, але й умови її досягнення;
– Reality (реалії) – виявлення поточної ситуації, у якій опинилися менеджер освітньої галузі або керований ним колектив, як далеко вони перебувають від досягнення своїх цілей, які для цього потрібні ресурси. 

Продовження додатку Ж
У такому розрізі ставляться запитання: «Якою є ситуація, у якій перебуваємо?»; «Якими є зараз ваші переконання та погляди на становище, у якому перебуваємо?»; «Як далеко пребуваємо від досягнення цілей / розв’язання проблем?»;  
Options (опції) – аналіз варіантів досягнення мети передбачає виявлення типових та альтернативних засобів і способів її реалізації, очікуваних та неочікуваних перешкод, які можуть завадити цьому; зіставлення різних підходів, засобів досягнення задуманого; визначення алгоритмів «перемикання» з однієї стратегії на іншу та швидкої адаптації до нових реалій. Цьому сприяють відкриті запитання на кшталт: «Які є варіанти дій?»; «Які додаткові можливості, ресурси можна залучити для досягнення бажаного результату?». Якщо ситуація стає вкрай непередбачуваною, критичною, тоді можливі й такі запитання: «Чи доцільно прагнути досягнення початкових цілей або, можливо, краще переглянути їх відповідно до нової ситуації, скорегувати, зважаючи на нові обставини?»;
– Way forward (наміри) – визначення дорожньої карти на основі конкретних завдань; розробка докладного плану дій із проміжними цілями та термінами їхнього виконання. Для цього також потрібна воля (Will), точніше, мобілізація вольових зусиль, необхідних для реалізації планів і задумів. Цьому сприятиме постановка складних, багатоаспектних запитань із багатьма невідомими: «Як, коли, за яких умов треба діяти для просування вперед (досягнення мети, розв’язання проблеми, виходу зі скрутної ситуації тощо)?»; «Які для цього варто (можливо, доцільно) вчинити дії?» тощо.
Техніка вирішення проблем «Стій – Думай – Дій»
У кризових ситуаціях людина може почуватися розгубленою й безпорадною. У тебе виникає логічне бажання допомогти, переклавши все на свої плечі. Але тоді людина ще більше зневіриться у власних силах.
Найкращий спосіб підтримати в такій ситуації – показати людині, що вона досі може контролювати справи у своєму житті. Тобто допомогти їй «самостійно» допомогти собі.
Для цього є техніка «Стій – Думай – Дій».
Стій. Попроси людину зупинитися, поговорити, перевести подих. Можна разом зробити вправу «Повільне дихання». Попроси її перелічити проблеми, що зараз турбують (можна записати). Попроси вибрати одну проблему, яку людина може вирішити.
Думай. Запропонуй співрозмовнику придумати декілька способів, як можна вирішити проблему. Хоча б 2-3 способи. Але чим більше, тим краще (теж варто записувати). Такі запитання можуть допомогти:
-  Як тобою вирішувалася така проблема раніше?
-  Чи є хтось, до кого ти можеш звернутися по допомогу (наприклад, близькі, друзі або організації)?
- Серед твоїх знайомих у когось була подібна проблема? Як вони її вирішили?
-  Як гадаєш, які плюси й мінуси в кожного способу вирішення проблеми?
Дій. Попроси людину обрати один із варіантів рішень. Звісно, варіант має бути безпечним для неї та інших. 

Продовження додатку Ж
Якщо потрібно, допоможи людині розбити вирішення проблеми на кроки. Якщо це рішення не допоможе, людина може повернутися до списку і спробувати щось інше.
3. Техніка швидкого пошуку розв’язання проблеми
Крок 1. Визначте, яка конкретно проблема вас турбує. Що це за проблема?
Крок 2. Означте, для чого її потрібно вирішувати. Яку користь принесе її розв'язання?
Крок 3. У першу колонку таблиці напишіть усі можливі варіанти розв’язання проблеми.
Важливо! Написати потрібно якомога більше способів розв'язання проблеми, навіть ті, які вам здаються абсурдними та ті, які б ніколи не використали. Також напишіть ті способи, який ви використовували до цього, а також прийняття того, що проблему неможливо вирішити, бездіяльність, уникнення, відкладання, перекладання розв’язання на інших.
Крок 4. У другу колонку напишіть усі переваги кожного зі способів розв’язання проблем.
Крок 5. У третій колонці напишіть усі недоліки кожного зі способів розв’язання проблем.
Крок 6. Дайте оцінку кожному зі способів розв’язання проблеми від 1 до 10 (1 – зовсім не підходить, 10 – найліпший спосіб).
Крок 7. Виберіть спосіб із найвищим балом, складіть план його втілення та розв’яжіть проблему.
Крок 8. Якщо проблему вирішено, нагородіть себе чимось приємним. Якщо ні, спробуйте наступний спосіб з найвищим балом.

4. Техніка дванадцяти запитань.
Існує ще один спосіб, який може розширити можливості попереднього. Він дозволяє подивитися на проблему з набагато більшої кількості сторін. Метод складається з шести основних запитань: «що?», «чому?», «коли?», «де?», «як?», «хто?». Кожне з них ставиться в позитивному і негативному контексті. Ось як це виглядає на прикладі. Припустимо, ми аналізуємо проблему відсутності мотивації учнів до волонтерства:
Що відбувається у школах коли волонтерство є дієвою справою?
Що НЕ відбувається у школі, де немає волонтерства?
Чому потрібно волонтерство?
Чому НЕ потрібне волонтерство?
Коли зазвичай починає працювати волонтерство?
Коли волонтерство НЕ виникає?
Де у школі утворюється осередок волонтерства?
Де у школі НЕ може бути волонтерства?
Як виникає волонтерство?
 Як запобігти НЕстворенню волонтерства у школі?
  Хто впливає на розвиток волонтерства?
 Хто НЕ впливає на розвиток волонтерства?
Продовження додатку Ж
Отже, у нас вийшло дванадцять запитань, які розглядають безліч сторін проблеми, в тому числі, зачіпаючи негативний аспект, про який зазвичай забувають.
Інформаційне повідомлення.
Техніка «Відкритість новому»
- З чим пов'язано, що я так думаю?
- У чому я переконаний або впевнений, коли стверджую це?
- Звідки я це знаю?
- Чому я так думаю?
- Що в корені мого твердження?
- Чому це може бути правдою?
- Цікаво, а що в цьому є для мене корисного?
Техніка проходу крізь браму «Страх»
Що відбувається?
Це сталося або може статися?
Якщо може статися, яка ймовірність?
Це в зоні мого впливу або поза?
Якщо поза зоною мого впливу, як я можу відпустити те, на що не можу вплинути?
Як я можу перемикатися?
Що зроблю для цього?
Потім конкретизувати страх і перевести в конкретний план дій.
Чого конкретно я боюся?
Як вплину на кожен пункт?
Як зможу знизити ризики?
Що зроблю?
Коли?
Обговорення.
Яка техніка, на вашу думку, найефективніша?
Чи можна за допомогою цих технік вирішити будь-яку проблему?
Чи маєте ви досвід вирішення проблем за допомогою цих чи інших технік?

4.  Вправа «Генератор маячні» 
Мета: розвивати здатність генерувати нестандартні ідеї, приймати думки інших, знаходити спільне у вирішенні завдань.
Інформаційне повідомлення.
Когнітивна гнучкість як особистісна якість відображає здатність бути ефективними    й    продуктивними    у    проблемних  ситуаціях, що мають місце в
освітньому процесі та поза ним завдяки: схильності сприймати труднощі як можливості для зростання, як стимул для пошуку нових знань і стратегій дій; вмінню швидко оцінювати ситуацію та пропонувати альтернативні ідеї для ухвалення ефективних рішень, навіть в умовах невизначеності; відкритості до нового досвіду та вміння моделювати свою поведінку відповідно до ситуації; готовності до перегляду своєї позиції за умови отримання нової інформації. 

Продовження додатку Ж
Поряд із цим, когнітивну гнучкість розглядають як передумову й показник креативності особистості. Адже когнітивна гнучкість дозволяє особистості: поєднувати знання з різних сфер, що сприяє створенню значної кількості креативних ідей; оцінювати та реалізовувати креативні ідеї, ухвалюючи оригінальні рішення; перемикатися з однієї ідеї до іншої, адаптувати свої плани та стратегії в процесі реалізації креативних ідей
Учасники об’єднуються у трійки та за дві хвилини мають перерахувати (щонайменше 10 пунктів), що спільного у вебінару та ведмедя, у ноги та картини, у квітки та гумки, у концерта та автобуса, у ковдри та альтанки, костюма та сокири.
Обговорення.
За якими ознаками ви шукали спільні риси?
Скільки спільних властивостей було знайти легко?
Чи легше буде виконувати аналогічне завдання після того, як почули презентації інших трійок? Чому?

5.  Вправа «Трикутник Волта Діснея» 
Мета: практикувати самостійне дослідження запропонованої теми, вчитися знаходити цікавинки для себе і перетворювати результати своїх пошуків на своєрідний мистецький об`єкт.

Інформаційне повідомлення.
Метод Уолта Діснея: реалістична нова креативна техніка для боротьби з нестачею ідей – метод Уолта Діснея допомагає забути звичні способи мислення, щоб знайти нові рішення. Все, що потрібно, це невелика команда з гострим розумом і багатою уявою.
Уолт Дісней – творець Міккі Мауса та Duckburg. Його успіх беззаперечний, як і причина: Уолт Дісней був не просто мрійником із кількома гарними ідеями. Дісней був реалістом і найбільшим критиком своїх ідей. Це принесло його творінням глобальний успіх. У 1990-х роках автор і тренер Роберт Б. Ділтс розробив креативну техніку: метод Уолта Діснея. Він допомагає невеликій групі з чотирьох-шести осіб розробити нові ідеї та рішення. Основою для цього є три ролі, які Уолт Дісней використовував під час свого творчого процесу.
У ролі Мрійника він міг по-справжньому виразити себе, і його творчому польоту не було меж. На наступному етапі він ставав Реалістом і ретельно вивчав свої ідеї, щоб з’ясувати, чи реальні вони. Нарешті, Дісней приміряв роль Критика. 
Чи є у реалістичних ідей сенс? Чи дійсно вони потрібні мені? Так Дісней міг розглянути свої ідеї з різних точок зору. Таким чином, підхід породжує творчу свободу, встановлює чітку шкалу оцінки і в результаті приводить до ідей, які можна реалізувати.
Учасники об’єднують в трійки за ролями шляхом жеребкування (мрійник, реаліст, критик). Кожна трійка отримує завдання: першим висловлюється мрійник, записує свої думки, другим - реаліст, він корегує думки мрійника, записує, третім - критик, оцінює думки колег та вдосконалює їх. Результати напрацювань учасники оформлюють у вигляді комікса та презентують їх.
Продовження додатку Ж
Ситуації.
У дівчинки 5 класу надмірна вага. З неї постійно глузують однокласники, обзивають її, створюють конфліктні ситуації. Як бути?
Під час перерви діти гралися на подвір’ї. Одна з шестикласниць упала і впустила новий, щойно подарований телефон, який розбився. Дівчинка почала плакати, а потім істерично кричати, що додому не може повернутися, бо їй перепаде вдома від батьків через телефон.
Діти на уроці образотворчого мистецтва малюють щасливу сім’ю. Дівчинка (новенька) похнюплено сидить, нахиливши голову. Однокласниця запитує, що сталося, але дівчинка починає плакати: «У мене немає щасливої сім’ї…».  
На перерві семикласники дуже галасували, хлопці стрибали по стільцях і зламали один з них. Коли почали з’ясовувати, хто це зробив, винуватця не знайшли.
Обговорення.
Чи сподобалися вам ваші ролі?
З якими емоціями ви слухали мрійника, реаліста, критика?
Чи будете ви використовувати цей прийом у своїй діяльності?

6. Обмін думками «Перемикатися між завданнями та ідеями мені допомагає…»
Мета: розвивати в лідерів учнівського самоврядування вміння аргументувати власні судження, чути аргументи інших, приймати рішення щодо погодження/непогодження.
Учасники стають ланцюжком. Кожен по черзі продовжує речення: «Перемикатися між завданнями та ідеями мені допомагає…». Якщо інші учасники погоджуються, то роблять крок вправо, якщо ні — вліво.
Обговорення.
Чи легко було продовжити речення?
Чи легко було робити вибір?
Які емоції ви відчували, коли робили вибір?
Які емоції ви відчували, коли обгрунтовували власну думку?

7. Вправа «Підсумок»
Мета: підвести підсумки заняття, розвивати вміння учасників аналізувати власну активність під час виконання завдань.
Учні по черзі відповідають на наступні питання: 
Що нового ви дізналися? 
Що запам’яталося на занятті найбільше? 
Які емоції інших учасників при виконанні завдань запам’яталися?






Продовження додатку Ж
V заняття «Атмосфера партнерства і співробітництва 
в досягненні спільних цілей»

Мета: обгрунтувати можливість створення сприятливої атмосфери співробітництва в досягненні спільних цілей, формувати в учасників стратегії  взаємодії завдяки партнерству та співпраці.

Вступне слово.
У сучасному динамічному світі партнерські взаємовідносини грають ключову роль у досягненні успіху. Ефективна співпраця між партнерами заснована на взаємній довірі та розумінні, що є основою для стійкого та вигідного партнерства.  
Довіра є фундаментом будь-яких стосунків, а в контексті партнерства вона відіграє вирішальну роль. Партнери, які довіряють один одному, здатні ефективно співпрацювати, приймати спільні рішення та подолати виклики. Для розвитку довіри необхідно демонструвати відкритість, прозорість та відповідальність у своїх діях.
Глибоке розуміння цілей, цінностей та очікувань кожного з партнерів є ключовим для успішної співпраці. Це включає в себе не тільки знання моделей та стратегій, але й усвідомлення культурних особливостей та індивідуальних підходів до вирішення проблем. 
Ефективна комунікація є важливим інструментом у побудові та підтримці довіри та розуміння між партнерами. Регулярний обмін інформацією, відкритість до обговорення проблем та здатність слухати та сприймати точку зору іншої сторони сприяють зміцненню взаємовідносин. Повага до думок, рішень та досягнень партнера є важливою складовою ефективного партнерства. Визнання внеску кожної сторони та здатність до компромісів сприяють створенню гармонійної та продуктивної робочої атмосфери. Успішні партнерські взаємовідносини передбачають здатність разом вирішувати виникаючі проблеми та конфлікти. Спільний пошук рішень не тільки сприяє знаходженню оптимального виходу з ситуації, але й зміцнює взаємну довіру та розуміння.
Уміння адаптуватися до змін та гнучко реагувати на нові виклики є важливим аспектом стійких партнерських взаємовідносин. Готовність до інновацій та вдосконалення спільних процесів сприяє тривалому успіху партнерства. Спільне визначення довгострокових цілей та стратегій розвитку партнерства допомагає обом сторонам зосередитися на спільному успіху та сприяє створенню міцних та тривалих   взаємовідносин.    Побудова   успішних   партнерських  взаємовідносин 
вимагає часу, зусиль та взаємної відданості обох сторін. Довіра, розуміння, ефективна комунікація та взаємоповага є ключовими елементами міцного партнерства. Інвестуючи в розвиток цих аспектів, партнери можуть створити стабільну основу для успішної та взаємовигідної співпраці.

Вправа «Про що говорять руки»
Мета: емоційно налаштувати учасників на заняття, розвивати вміння спілкуватися невербальними засобами та проявляти емоції.

Продовження додатку Ж
Учасники утворюють два кола: внутрішній і зовнішній, стоячи обличчям один до одного. Ведучий дає команди, які учасники виконують мовчки в парі, що утворилася. По команді ведучого зовнішнє коло рухається вправо на крок.
Варіанти інструкцій парам, що утворились:
привітатися за допомогою рук;
поборотися руками;
помиритися руками;
висловити підтримку за допомогою рук;
пожаліти руками;
висловити радість;
побажати успіху;
попрощатися руками.
Обговорення:
Що було легко, що складно?
Кому було складно мовчки передавати інформацію? Кому легко?
Чи звертали увагу на інформацію від партнера або більше думали, як передати інформацію самим?
Яким було загальне емоційне забарвлення під час виконання даної вправи?

Вправа «Згода, незгода, оцінка»
Мета: формувати в учасників вміння толерантно висловлюватися для створення атмосфери співробітництва у вирішенні спільних проблем та завдань.
Учасники об’єднуються у 3 групи. Кожній групі дається аркуш паперу А3 та картка з варіантом завдання.
Скласти перелік слів та виразів, за допомогою яких можна висловити згоду. 
Скласти перелік слів та виразів, за допомогою яких можна висловити незгоду.
Складіть перелік слів та виразів, за допомогою яких можна висловити оцінку дій або вчинків іншого.
На виконання завдання дається 5 хв. Після цього кожна група по черзі демонструє результати своєї роботи. 
Після обговорення тренер пропонує учасникам підкреслити на плакатах ті вирази, які можна використовувати при толерантному спілкуванні.

3. Вправа «Прихильники діалогів чи суперечок»
Мета: розглянути переваги та недоліки діалогів і суперечок при вирішенні спільних завдань та прийняті рішень.
Інформаційне повідомлення.
Твердження, що характеризують прихильників суперечки та прихильників діалогу.
Прихильники суперечок:
прагнуть зміцнити власні думки;
намагаються дискредитувати погляди інших;
слухають апонента, щоб знайти помилки в його аргументаціях;
критикують досвід інших як викривлений і такий, що немає цінності;
Продовження додатку Ж 
докладають зусиль, щоб у жодному разі не змінити своїх поглядів щодо предмета обговорення;
висловлюються про позиції та мотивацію опонентів на основі своїх припущень;
протиставляють власні погляди й намагаються доводити, що опонент неправий;
використовують сильні емоції, зокрема гнів, щоб залякати співрозмовника.
Прихильники діалогу:
прагнуть зрозуміти погляди, які відрізняються від власних, і поглянути на предмет обговорення під іншим кутом;
слухають співрозмовників, щоб зрозуміти, як їхній досвід сформував їхні переконання;
сприймають досвід інших як цінний та істинний;
відкриті до змін власного розуміння предмета обговорення;
ведуть розмову переважно про власне розуміння та діляться досвідом;
докладають зусиль, щоб знайти спільне розуміння;
озвучують свої емоції;
приймають емоції співрозмовника і намагаються налагодити з ними контакт.
Учасники об’єднуються у пари, їм пропонується розіграти ситуацію (діалог) з повсякденного життя лідерів учнівського самоврядування. Один учасник пари має демонструвати прихильність до діалогу, інших - до суперечок.
Інші учасники мають визначити характеристики, які притаманні обом героям та зробити висновки.
Обговорення.
Яку роль було розігрувати легше?
Хто проявляв більше емоцій, прихильники діалогу чи суперечок?

4. Вправа «Я – повідомлення» 
Мета: формувати в лідерів учнівського самоврядування вміння проявляти свої почуття та сприймати почуття інших без оцінок, невдоволення, образ.
Тренер надає лідерам учнівського самоврядування інформацію про спілкування з використанням «Я – повідомлень».
Орієнтовна схема «Я – повідомлення»: 1) опис ситуації, яка викликала напруженість («Коли я бачу, що ти...», «Коли це відбувається...», «Коли я стикаюся з такою ситуацією...»);
2) точне визначення власного почуття у певній ситуації («Я відчуваю...», «Я не знаю, що і сказати...», «У мене виникла проблема...»); 3) побажання щодо зміни ситуації («Я просив би тебе...», «Я буду вдячний тобі, якщо...»).
Після обговорення інформаційного повідомлення учасники об’єднуються у 3 групи і використовуючи «Я – повідомлення» моделюють і розігрують ситуації з життя учнівського самоврядування.




Продовження додатку Ж 
Обговорення.
Які висловлювання ми переважно використовуємо у повсякденному житті?
Чи важко вам було оперувати «Я – повідомленнями»?
Чому це важко було робити?
Що ви відчували, коли до вас зверталися з «Я – повідомленнями»?

5.  Рольова гра «Цивілізація»
Мета: формувати навички, необхідні для успішної взаємодії між людьми, які мають розбіжності в думках і поглядах.
Учасники об’єднуються у дві групи, які розміщуються у різних кінцях кімнати.
Слова тренера.
Уявіть собі, що кожна з підгруп – це окрема прогресивна цивілізація. Ви – її представники, що подорожують у космосі. Зараз ви летите на планету Земля на міжгалактичний фестиваль, і вам потрібно:
1. Представити свою прогресивну цивілізацію, вигадавши її назву, географічне положення, природні ресурси, населення (бажано намалювати портрет представника цивілізації), систему правління й оборони, закони, за якими живе цивілізація, її культурні особливості (обов’язково все це записати або намалювати. Незаписаного не існує!).
2. Розподілити між учасниками в кожній групі ролі парламентарів цивілізації (2-3 особи).
3. Через парламентарів презентувати свою цивілізацію. Тренер. Ви уважно слухали своїх нових знайомих. А тепер кожна цивілізація має за 3-5 хвилин знайти найсильніші і найслабші сторони іншої представленої цивілізації і передати цю інформацію через парламентарів.
4. Тренер оголошує кризову ситуацію. Увага! На нашу Галактику здійснено напад вірусами наркоманії. Якщо не вжити термінових заходів, використовуючи сильні сторони цивілізацій і захищаючи слабкі місця, то життя на ваших планетах загине.
5. За 10-15 хвилин потрібно спільно, двома групами створити систему захисту від вірусів і представити її через парламентарів (знову записати, намалювати).
Обговорення
Що відбувалося в команді і в групі в цілому в момент представлення та аналізу слабких та сильних сторін цивілізацій?
Чи змінився Ваш настрій під час створення системи захисту Галактики?
Що і яким чином вплинуло на зміну настрою?
Які ваші думки і враження від гри «Цивілізація»? 
Чого вчить ця гра?
 
6. Вправа «Ситуація» 
Мета: розглянути ситуацію та змоделювати шляхи її вирішення, формувати вміння приймати зміни та досягати поставлених цілей.


Продовження додатку Ж 
Слово тренера. 
Прояв когнітивної гнучкості допомагає успішно адаптуються до нових ситуацій, вимог та обставин завдяки пластичності пізнавальних процесів; генерують оригінальні ідеї, комбінують знання, досвід із різних сфер; легко перемикаються між різними завданнями, ідеями та стратегіями; готові сприймати нові ідеї, розглядати різні точки зору та переглядати власні переконання; проблеми, невдачі сприймають як можливості набути нового досвіду вирішення нестандартних завдань. 
Завдяки цим характеристикам когнітивно гнучкі учні не лише легко адаптуються до постійних змін в освітньому процесі та поза ним, але й активно впливають на формування освітнього середовища школи, знаходячи нові можливості для реалізації свого особистісного потенціалу в різних сферах. 
Когнітивна гнучкість є важливою здатністю, яка полегшує адаптацію до складних або непередбачуваних ситуацій. Вона сприяє:
- ефективному вирішенню проблем: люди, які володіють когнітивною гнучкістю, здатні знаходити рішення навіть у випадках, коли попередні підходи виявилися неефективними;
- кращому навчанню та засвоєнню інформації: когнітивна гнучкість допомагає швидше засвоювати новий матеріал, змінювати підходи до навчання і покращувати ефективність навчального процесу;
- збереженню психічного здоров'я: гнучке мислення допомагає справлятися зі стресом, оскільки дозволяє людині знаходити різні способи реагування на проблеми, що знижує ймовірність хронічного стресу та емоційного вигорання;
- розвитку креативності: когнітивно гнучкі люди зазвичай мають більшу здатність до генерування ідей і пошуку нових рішень, завдяки вмінню не обмежувати себе жорсткими рамками мислення.
Пропоную вам застосувати свої здатності і спробувати вирішити життєву ситуацію. Використайте розглянуті техніки, свій досвід та спробуйте знайти способи її вирішення. Пам’ятайте, немає правильних і неправильних рішень! Є спільно прийняте вашою командою рішення, за яке ви відповідаєте. Успіху!
Ситуація.
Уявіть, що ви потрапили у нову невідому для вас школу. Учасники освітнього 
процесу обрали вас своїм лідером, але з вимогою, що ви допоможете організувати
їхнє дозвілля, створити школу без уроків. Використовуючи свої здібності і досвід, допоможіть адміністрації школи забезпечити порядок і стабільність у закладі освіти, адже освітню програму необхідно виконувати. Які дії ви будете робити першочергово? Чому? Який результат отримаєте?
Через кожні 5-8 хвили тренер додає до ситуації нову умову:
серед членів учнівського самоврядування з’явився неформальний лідер, який критикує всі ваші ідеї, підбурює інших;
учні погоджуються на уроки на свіжому повітрі, а у школі лише один зелений клас;
учнівському самоврядуванн місцевий спонсор пропонує 1 мільйон гривень на реалізацію будь-якого освітнього проєкту, але за умови, що освітній процес у школі буде повноцінним.
Продовження додатку Ж
Слово тренера.
У професійному середовищі когнітивна гнучкість дозволяє швидко адаптуватися до змін, вивчати нові технології та підходи, що є особливо важливим у сучасному швидкозмінному світі. Вона підвищує ефективність роботи в команді, сприяє прийняттю зважених рішень та допомагає уникати конфліктів завдяки відкритості до різних точок зору.
Обговорення.
Які емоції ви відчували, коли з’являлися нові умови?
Чи нові умови заважали ва, чи навпаки спонукали до ефективного розв’язання проблеми?
Які умови ви б ще додали у завдання?
Чи легко знаходити спільні рішення для розв’язання проблеми?

Мінідискусія «Як врахувати думку та аргументи інших у досягненні спільних цілей»
Мета: розвивати в учасників вміння аргументовано висловлювати власні думки, спираючись на отриманий досвід під час заняття.
Учасники отримують картки трьох кольорів (червоний, жовтий, зелений). Кожен учасник висловлює свою думку щодо теми мінідискусії. Інші використовують картки як сигнальні:
червоний – якщо вони погоджуються з думкою та їм достатньо аргументів;
жовтий – не можна визначитися, бо аргументів недостатньо;
зелений – не погоджуюся з аргументами і думкою.
Заключне слово.
В особистому житті когнітивна гнучкість допомагає краще будувати стосунки, адаптуватися до змін у життєвих обставинах, а також розвивати емоційну стійкість. Вона полегшує подолання кризових ситуацій, знижує рівень стресу і підвищує загальну якість життя.
Тренер звертає увагу учасників, що когнітивну гнучкість можна розвивати і тренувати, що було продемонстровано на заняттях. Далі кожен може працювати самостійно (по одному, в парах, групах) під час практичної частини Програми.
Оголошення плану практичної частини Програми.
Консультації, бесіди, зустрічі.
Виконання завдань з адвент-календаря.
Виконання завдань з інтерактивного тренажеру розвитку когнітивної гнучкості.

8.  Вправа «Дошка вражень і бажань»
      Мета: підвести підсумки теоретичної частини Програми, мотивувати лідерів учнівського самоврядування до виконання завдань практичної частини.
    Учасники на жовтих стікерах записують свої враження, отримані під час теоретичної частини Програми, на зелених – очікування і побажання щодо практичної частини Програми. 

Продовження додатку Ж
Стікери розміщують на дошці не хаотично, а попередньо домовившись з усіма учасниками, так щоб утворився мотивуючий малюнок–символ, який символізує успіх, рішучість, готовність крокувати далі.
       Тренер дякує всім учасникам.

VІ засідання «Прояв моєї когнітивної гнучкості».

Мета: підвести підсумки Програми, стимулювати учасників проявляти когнітивну гнучкість як лідера учнівського самоврядування, презентувати виконані завдання практичної частини Програми.

Вступне слово.
     Кожен із вас вже зрозумів, що когнітивна гнучкість може проявлятися в різних життєвих ситуаціях: 1) під час роботи в динамічних умовах: учасник команди, який здатний швидко адаптуватися до змін у проєкті або нових завдань, демонструє високий рівень когнітивної гнучкості; 2) під час вивчення нового матеріалу учень здатний змінювати свої підходи і методи запам’ятовування, якщо початкові не працюють, проявляє когнітивну гнучкість; 3) під час  взаємодії з іншими: здатність адаптувати стиль спілкування під різних співрозмовників або змінювати свою точку зору, якщо вона не відповідає контексту розмови, також є проявом когнітивної гнучкості.
Вправа «Підняти настрій»   
  Мета: надати можливість проаналізувати лідерський досвід один одного, викликати до нього інтерес, мотивувати учасників турбуватися про емоційне здоров’я.
      Слово тренера.
     Як часто протягом дня ви відчуваєте тривожність, напруженість, фрустрацію? Чи маєте звичку прислухатися до себе, помічати свої почуття і називати їх? Звучить досить просто, а насправді це дієвий перший крок до емоційного здоров’я. 
   Кожен із нас у часи змін має знати техніки, які піднімають настрій собі й оточуючим. Ось декілька способів для підняття настрою.
Малювати те, що піднімає настрій.
Показати жестом щось позитивне.
Слухати пісню, музику для настрою.
Знайти у мережі постери настрою або личка, що відображають настрій, і користуватися ними.
Учасники використовують один із способів підняття настрою і обговорюють свій вибір у парах.
Обговорення.
Чому турбуватися про емоційне здоров’я важливі?
Які способи підняття настрою вразили вас під час обговорення у парах?


Продовження додатку Ж
Вправа «Моя мультизадачність»
Мета: надати можливість проаналізувати учасникам свою діяльність під час практичної частини і чітко окреслити її результати.
Учасникам пропонується за три хвилини підготувати виступ на тему «Моя мультизадачність», де за 30 секунд кожен має назвати справи, які під час практичної частини програми їм доводилося виконувати. Кожен виступ супроводжується аплодисментами.
Обговорення.
Що було важко під час підготовки виступу?
Які поради можете дати один одному?
Чи сподобалося вам ділитися своїми успіхами?
 
Вправа «Швидкі діалоги»
Мета: розглянути способи прояву креативності та когнітивної гнучкості, вчитися наводити аргументи «за» і «проти».
Інформаційне повідомлення.
Для розвитку креативності і пошуку нестандартних рішень недостатньо просто прочитати книгу чи прослухати лекцію. Формування когнітивної гнучкості потребує відповідного тренування. Ось способи, які допоможуть розвинути креативність і гнучкість за умови регулярної практики.
Заведіть блокнот для шалених ідей.
Вивчайте нове: місця, культури, дисципліни.
Шукайте нові способи вирішення щоденних завдань.
Постійно ставте собі запитання: «Що вийде, якщо…», «А чому саме так?»
Дозвольте собі творити й помилятися.
Звільніть час для інновацій.
Спробуйте вигадати спосіб розвитку креативності самостійно... 
Учасники групуються у пари. За сигналом починають обговорювати перший спосіб розвитку креативності та гнучкості, один наводить аргументи «за», інший - «проти». За сигналом пари міняються, і у нових парах протягом 30 секунд обговорюють наступний спосіб і т. д.
Обговорення.
Чи легко було спілкуватися щоразу в нових парах?
Які аргументи було наводити легше «за» чи «проти»?
Які емоції ви відчули після завершення вправи?

Вправа «Презентація»
Мета: презентувати виконання завдань адвент-календаря у вигляді творчих продуктів, формувати здатність обирати пріоритетність у прийнятті рішень.
Учасники презентують свої виконані завдання. Оскільки лідери учнівського самоврядування працювали в постійно-змінних групах і над різними завданнями, то обов’язковою умовою є, що кожен учасник має презентувати не менше одного завдання.

Продовження додатку Ж
Обговорення.
Чи всі завдання виконувалися однаково легко?
Чи на виконання всіх завдань вистачало часу?
Чи було перешкодою те, що змінювалися члени груп і завдання?

Вправа «Самооцінювання»
Мета: за допомогою чек-листа оцінити свою діяльність під час реалізації практичної частини програми, стимулювати учасників до критичної оцінки власних дій.
Чек-лист для самооцінювання
    Під час виконання завдань практичної частини я проявляв/проявляла когнітивну гнучкість і продовжу практикувати:
Мультизадачність: виконання кількох завдань одночасно або швидке перемикання між ними.
Читання різних джерел та сприйняття досвіду інших як можливість для розширення світогляду і вивчення різних точок зору.
Аналіз своїх стереотипів і переконань: критичний підхід до власних думок та вірувань, що сприяє здатності змінювати думку на основі нових знань.
Вправи на вирішення проблем: задачі, головоломки або ігри на логіку, що допомагають відпрацьовувати навички пошуку альтернативних рішень і стратегій.
Медитація та усвідомленість: практики, які зосереджуються на усвідомленості, що допомагає залишатися відкритим до змін і краще справлятися зі стресом, зберігаючи здатність до адаптації.
Фізична активність, прогулянки.

Вправа «Рефреймінг» (техніка позитивного мислення)
Мета: формувати в учасників уміння знаходити позитив та задоволення в повсякденному житті, позитивно мислити.
Учасники за 1 хвилину коротко записують продовження речення «Я дуже хочу…».  Необхідно записати якомога більше бажань (реальних).
Обговорення.
- Скажіть, у кого більше можливостей відчути щастя: у того, в кого багато бажань чи навпаки?
Слово тренера.
Якщо велике бажання, то це вже ціль. Нехай усі ваші цілі виконуються, але не забудьте зробити принаймні перший крок!
Вправа «Коло вдячності»
Мета: провести підсумок заняття, вчити учасників сприймати один одного, позитивно мислити, виокремлювати значущість.
Учасникам розміщуються по колу і по черзі дякують сусіду за співпрацю, продовжуючи речення: «Дякую за…» 


Продовження додатку Ж
Адвент–календар завдань для формування навичок когнітивної гнучкості
Опис адвент-календаря
Адвент-календар – це спеціально організований вид діяльності,  спрямований на розвиток навичок когнітивної гнучкості, а саме:
занурення в сутність нової/проблемної ситуації, аналізу її з різних боків  та аргументації переваг і недоліків різних альтернатив її вирішення;
знаходження альтернативних стратегій виконання завдань, перегляд звичних моделей мислення й поведінки у відповідь на нові умови;
вміння обмірковувати кілька справ одночасно, перемикати увагу між завданнями, цінуючи можливості розглядати ситуації  з різних сторін;
продукувати креативні ідеї, відчувати задоволення від знаходження та реалізації оригінального способу вирішення нової/проблемної ситуації;
прояв схильності та бажання змінювати (переглядати/коригувати) свою позицію, плани, адаптуючи їх до інтересів, потреб інших учнів;
виявляє інтерес до способів розвитку/саморозвитку когнітивної гнучкості для підвищення своєї ефективності у непередбачуваних ситуаціях.
Зміни полягають у тому, що щотижня лідери учнівського самоврядування отримують завдання адвент–календаря, відповідно до яких формуються групи. Склад команди протягом терміну, відведеного на виконання завдань, змінюється за принципом випадкового вибору, що забезпечує розвиток прояву здатності перемикатися між завданнями, занурюватися в сутність нової проблеми, демонструвати вміння обмірковувати декілька справ одночасно, продукувати широкий спектр креативних ідей, проявляти схильність змінювати свою позицію, коригувати плани. 
Завдання для адвент-календаря
Підготувати інформацію та провести радіовипуск «Роль когнітивної гнучкості в умовах змін».
Підготувати та провести для учнів початкової школи вправи для зняття емоційної напруги та перезавантаження.
Підготувати та провести для учнів п'ятих класів квіз головоломок.
Доповнити бібліотеку емоцій казками про емоції.
Зняти відеоролик прояву когнітивної гнучкості та ригідності.
Створити онлайн вікторину загадок про емоції та почуття.
Записати інтерв’ю з вчителями «Чи проявляєте ви когнітивну гнучкість у стресових ситуаціях?».
Створити комікс «Прояв когнітивної гнучкості та ригідності».
Створити іграшки почуттів та доповнити ними бібліотеку емоцій. 
 Провести для п’ятикласників коворкінг-перерву.
Розробити поради із розвитку когнітивної гнучкості та розмістити відповідний QR-код на інформаційних стендах по школі.
 Зняти відеоролик «Обійми того, хто…» (...вміє розвеселити, коли всім сумно, …є генератором ідей, …з легкістю долає перешкоди, …виконує декілька справ одночасно, …вміє працювати в команді, …вміє перемикатися між завданнями).

Продовження додатку Ж
Тренажер із розвитку когнітивної гнучкості

Опис тренажера
Тренажер створений у форматі (SCORM) за допомогою сервісу Genial.ly (онлайн-сервіс для створення інтерактивного контенту).  Набір інформацій, вправ, зображень, вікторин, відео та аудіо-файлів дозволяють у зручний час в онлайновому форматі ознайомитися з особливостями, роллю та перевагами прояву когнітивної гнучкості, потренуватися у розвитку даної якості. Тренажер забезпечує сумісність різних компонентів (завдань) та можливість їх багаторазового використання. Зручна і легка у використанні інтерактивність сервісу дозволяє читати коментарі до об`єктів, відкривати спливаючі вікна, переходити за  гіперпосиланнями на слайди проекту та зовнішні ресурси.
Пізнавальний матеріал представлений окремими невеликими блоками, з активними покликаннями, які можуть використовуватися учасниками для ознайомлення чи виконання завдань. Підбір вправ та інформація здійснені на основі науково-дослідницької роботи «Розвиток когнітивної гнучкості лідерів учнівського самоврядування»  та практичної частини експерименту, що реалізовувався у Первозванівському ліцеї Первозванівської сільської ради Кропивницького району Кіровоградської області.  
Структура тренажеру:
метадані (властивості компонентів навчального матеріалу);
інтерактивні завдання (послідовність розташування компонентів);
ресурси (посилання на файли, які містяться у пакеті).
Матеріали, розміщені у ресурсі, будуть корисними для лідерів учнівського самоврядування та всім учасникам освітнього процесу закладів загальної середньої освіти. Платформа підтримує спільну роботу, що дозволяє одночасно працювати з іншими людьми, разом перетворюючи контент на основі спільних ідей.
Ознайомитися з тренажером і прокачати власну когнітивну гнучкість можна за покликанням https://surl.li/iphwzm або QR-кодом

 





СПИСОК ВИКОРИСТАНИХ ДЖЕРЕЛ

Авторська програма розвитку лідерських якостей «Лідер сучасності». / C. В. Беженова. URL: https://vseosvita.ua/library/avtorska-programa-rozvitku-liderskih-akostej-lider-sucasnosti-20683.html
Безрук К. О. Потенціал учнівського самоврядування у формуванні соціально успішної особистості старшокласника. Сучасний виховний процес: сутність та інноваційний потенціал: матеріали звіт. наук.-практ. конф. Ін-ту проблем виховання НАПН України за 2019 р. / за ред. І. Д. Беха, Р. В. Малиношевського. Івано-Франківськ: НАІР, 2020. С. 22–25.
Бурлакова І. А. Психологія професійного мислення, готовність до змін Навчально-методичний матеріал.  Київ, Видавництво КРЦПК, 2022. 68 с.
Єрмоленко А. Інтерактивні технології навчання: електронний навчальний курс. Біла Церква: БІНПО, 2022. 37 с.
Заняття   «Школи лідера» на тему: «Лідер і лідерство». / Н. А.Караташ. URL: https://naurok.com.ua/zanyattya-shkoli-lidera-na-temu-lider-i-liderstvo-53201.html
Інструмент демократичного розвитку школи: посібник – Європейський центр імені Вергеланда, 2019. URL: https://www.schools-for-democracy.org/images/documents/75/praktychnyi_posibnyk_dlya_shkil_ua.pdf
Мудрик А. Б., Шишкіна Х. Ю. Розвиток лідерських якостей: програма тренінгу. Луцьк, 2013. 120 с.
Програма та методичне забезпечення циклу психолого-педагогічних тренінгів «Лідер» та «Плекаємо дитину-лідера» / Н. В. Лобзенкова, О. В. Кисельова. URL:   https://vseosvita.ua/library/programa-ta-metodicne-zabezpecenna-ciklu-psihologo-pedagogicnih-treningiv-lider-ta-plekaemo-ditinu-lidera-104161.html
Тренінг для учнівського самоврядування  «Я+Я команда» / Н. М. Сковородкіна. Бібліотека. Класному керівнику. URL: https://naurok.com.ua/trening-dlya-uchnivskogo-samovryaduvannya-ya-ya-komanda-16241.html.
Тренінг «Психологічна готовність до змін. Формула позитивного мислення». / Бібліотека. Психологія. URL: https://naurok.com.ua/trening-psihologichna-gotovnist-do-zmin-formula-pozitivnogo-mislennya-pshologiv-pedagogiv-176827.html.
Школа креативу: вправи для тренування творчого мислення / Журнал. Практичні прийоми. URL: https://naurok.com.ua/post/shkola-kreativu-vpravi-dlya-trenuvannya-tvorchogo-mislennya.
Щербяк Ю.   використання технології коучингу у формуванні когнітивної гнучкості майбутнього менеджера освіти. Молодь і ринок. 2022. No 7–8. С. 11–16.
